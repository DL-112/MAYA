အကြံဉာဏ်ဖြင့် ကြီးပွားရေး
ရွှေဥဒေါင်း

စ ကား ချီး
သင်သည် မည်သည့်အရာကို အလိုရှိသနည်း
ငွေကို အလိုရှိသလော

ထင်ပေါ် ကျော်စောခြင်းကို အလိုရှိသလော
သြဇာတိက္ကမ ကြီးခြင်းကို အလိုရှိသလော
ရောင့်ရဲကျေနပ်ခြင်းကို အလိုရှိသလော

ဥပဓိရုပ် ကောင်းခြင်းကို အလိုရှိသလော
စိတ်ငြိမ်းခြင်းကို အလိုရှိသလော
ချမ်းသာသုခကို အလိုရှိသလော
ဤစာအုပ်တွင် ဖော်ပြပါရှိသော နည်းလမ်းမျိုးသည် ယောက်ျားအတွက်ဖြစ်
စေ၊ မိန်းမအတွက်ဖြစ်စေ လောက၌ မိမိတို့ လိုအပ်သောအရာကို မချွတ်
ဆတ်ဆတ် ရနိုင်ရန်အတွက် အတိုဆုံးသော ဖြတ်လမ်းကြီးဖြစ်ပေသည်။ ၎င်း
နည်းလမ်းများသည် တဦး တယောက်သော သူ၏ စိတ်ကူးဉာဏ်ဖြင့် ကုလားထိုင်
ပေါ်မှ တွေးတောကြံစည် ရေးသားချက်များမဟုတ်၊ လက်ဖဝါး, ခြေဖဝါးမှ တိုင်း
ကျော်, ပြည်ကျော် သူဌေးကြီးများအဖြစ်သို့တိုင် ရောက်ကြပြီးသော ပုဂ္ဂိုလ်ကြီး
ပေါင်း ၅၀၀ ကျော်တို့၏ စီးပွားရှာပုံ စနစ် နည်းနာတို့ကို စစ်ဆေးမေးမြန်း စုံစမ်း
နှီးနှောပြီးသည့်နောက်၊ ၎င်းတို့၏ ပြောဆိုချက်များကို တခုနှင့်တခု တိုက်ညှိ
နှိုင်းချိန်၍ အဆီအနှစ် ထုတ်နုတ်စီစဉ် စီရင် ရေးသားထားခြင်း ဖြစ်လေသည်။
သို့ဖြစ်ရကား ဤစာအုပ်သည် အပျင်းပြေဖတ်ရှုရန် ရည်ရွယ်ချက်ဖြင့်
ရေးသားထားသော စာအုပ်မျိုးမဟုတ်သဖြင့် ရက် သတ္တပတ်ပေါင်း များစွာ
တိုင်အောင် အကြိမ်ကြိမ် အထပ်ထပ် ဖတ်ရှုဆင်ခြင်၍ လေ့လာသုံးသပ်ရန်လိုအပ်သော စာအုပ်မျိုး ဖြစ်ပေသည်။ ထို့ကြောင့် တကြိမ်ဖတ်လျှင် တခန်းမျှ
ထက် မပိုစေဘဲ “ညက်ညက်ဝါး”၍ စားထိုက်ပေသည်။
ဤကြီးပွားတိုးတက်ရေး ပညာသည် ကျောင်းများတွင် သင်ကြားရသော
ပညာရပ်များနေရာ၌ အစားသွင်းနိုင်သည်ဟု မဆိုလိုသော်လည်း ကျောင်းမှ
သင်ကြားတတ်မြောက်ခဲ့သော ပညာကို ကြီးပွားတိုးတက်ရေးသို့မဟုတ် ငွေရမှု
အတွက် ဘယ်ကဲ့သို့ အသုံးချရမည်ဟူ၍ နည်းလမ်းညွှန်ပြခြင်း ဖြစ်လေသည်။
ဖော်ပြပါရှိသော နည်းလမ်းများကို နှစ်ခြိုက်သဖြင့် လိုက်နာ လေ့ကျင့်
သောအခါ “ဗိုလ်တစု” တည်းဟူသော နည်းစနစ်ကို အသုံးပြုဖို့ အထူးသတိပေး
လို၏။ ဤစာအုပ်ကို ဖတ်ပြီးသဖြင့် နှစ်ခြိုက်သူ သုံးလေးယောက်တို့သည် အသင်း
ကလေး တသင်း ဖွဲ့စည်း၍ ရက်သတ္တတပတ်လျှင် အနည်းဆုံးတကြိမ်ကျ တွေ့ဆုံ
ကြပြီးလျှင် စာအုပ်မှ အခန်းတခန်းကို ဖတ်ရှုကြ၍ ထင်မြင်ချက် အသီးသီးပေး
ကာ ဆွေးနွေးသင့်ကြပေသည်။ ထိုကဲ့သို့ ဆွေးနွေးခြင်းအားဖြင့် ပေါ်ထွက်လာ
သော စိတ်ကူးများကို အသီးသီးရေးမှတ်ထားသင့်ပေသည်။ ထိုကဲ့သို့ တွေ့ဆုံဖတ်
ရှုခြင်း မပြုမီ အသင်းသား အသီးသီးတို့ကို နောက်အစည်းအဝေး၌ ဖတ်ရှုကြမည့်
အခန်းကို သုံး,လေးရက် ကြိုတင်ဖတ်ရှုထား၍ လေးနက်စွာ စဉ်းစားဆင်ခြင်ထား
အပ်ပေသည်။ အစည်းအဝေး၌ ဖတ်ရှုသည့်အခါ စာဖတ်ကောင်း၍ လေးလေးနက်
နက် အဓိပ္ပာယ်ပေါ်ထွက်အောင် ဖတ်တတ်သူတယောက်က ဖတ်ပြသင့်ပေသည်။

ဤနည်းအတိုင်း လိုက်နာပြုကျင့်ခဲ့ပါမူ ကျင့်ပါမူ အကြင်သူတို့သည် စာအုပ်
တွင် ဖော်ပြပါရှိသော နည်းစနစ်တို့အပြင် မိမိဦးခေါင်းမှ အစွမ်းကုန် ညှစ်ထုတ်
ဆင်ခြင်ထားသည့် စိတ်ကူးများနှင့်တကွ၊ အသင်းသားများ၏ ဦးနှောက်မှ ထွက်
ပေါ်လာသော စိတ်ကူးများ အတွက်ပါ အကျိုးခံစားခွင့် ရှိပေလိမ့်မည်။
ဖော်ပြပါရှိသောအကြောင်းအရာများမှာ ကြီးပွားတိုးတက်ဖို့ သို့မဟုတ်
သူဌေးဖြစ်စေဖို့၊ ဘာကိုလုပ်ရမည်၊ ဘယ်ကဲ့သို့ လုပ်ရမည်ဟူ၍ အတိအလင်း
ဖော်ပြထား၏။ ထိုနည်းစနစ်များမှာ သူဌေးပေါင်း ၅ဝဝ ကျော်တို့၏ နည်းစနစ်
များမှ အဆီအနှစ်များ ဖြစ်သောကြောင့် တဦးတယောက်သော သူအတွက် နည်း
အားလုံးလိုကောင်းမှ လိုပေလိမ့်မည်။ သို့သော် ဤစာအုပ်ကို ဖတ်ရှုစဉ် အတွင်း
တွင် ပုဂ္ဂိုလ်အသီးသီးနှင့် သက်ဆိုင်ရာ နည်းစနစ်ကို တွေ့ရှိရလိမ့်မည်ဟု
မျှော်လင့်ပေသည်။
အထူးသတိပြုရန်မှာ- ဤစာအုပ်တွင် သင်၏ကြီးပွားရေး အတွက် လျှို့ဝှက်
နက်နဲသော အချက်ကြီးတချက် ပါရှိ၏။ ထိုအချက်ကို ကျွန်ုပ်တို့ကိုယ်တိုင်
ထုတ်ဖော်ညွှန်ပြခဲ့လျှင် ခရီးမရောက်မည် စိုးသောကြောင့် သင့်အလိုအလျောက်
ရှာဖွေဖို့ ချန်လှပ်ထားခဲ့၏။ သင်သည် ကြီးပွားထိုက်သော ပုဂ္ဂိုလ်တဦး ဖြစ်ခဲ့လျှင်
ထိုလျှို့ဝှက်သော အချက်ကို မုချဧကန် တွေ့ရမည် ဖြစ်၏။ တွေ့အောင်ရှာပါလေ။
ထူးခြားသောအချက်မှာ ထိုလျှို့ဝှက်သောအရာကို ကိုယ်တိုင် တွေ့အောင်
ရှာနိုင်သောသူသည် မကြီးပွားဘဲ မနေနိုင်။ ထွက်၍ ပြေးသော်လည်း မလွတ်။ ဓန
ဥစ္စာသည် ထိုသူရှိရာသို့ အတင်း လာရောက်ချေတော့မည်ဖြစ်၏။ ဤလျှို့ဝှက်
သော အရာသည် အခန်းတိုင်းတွင်ပါ ရှိ၏။ ကြီးပွားထိုက်သောသူမှန်လျှင် မတွေ့
ဘဲ မနေနိုင်ချေ။ တွေ့ရှိသောသူအဖို့၌ ငွေသည် လည်းကောင်း၊ သြဇာတိက္က
မသည်လည်းကောင်း၊ လူချစ်လူခင်ပေါများခြင်း သည်လည်းကောင်း၊ ကျော်စော
ကိတ္တိရှိခြင်းသည်လည်းကောင်း၊
ချမ်းသာသုခသည်လည်းကောင်း
အလိုအလျောက် လာရောက် မည်ဖြစ်၏။ သဘောစူးစိုက်စွာ ဖတ်၍ ရှာလေ
လော့။
ကောလိပ်ကျောင်း၌
မနေခဲ့ဖူးသော်လည်း
စိတ်မပျက်လေနှင့်။
အောင်လက်မှတ် မရခဲ့သော်လည်း အားမလျော့လေနှင့်။ ထိုအချက်ကိုတွေ့
အောင်ရှာတတ်လျှင် သင်သည် မချွတ် ကြီးပွား ရလတ္တံ့။ သင်သည် ထိုအချက်ကို
ပထမအခန်း၌သော်လည်းကောင်း၊ နောက်ဆုံးအခန်း၌သော် လည်းကောင်း၊
အလယ်ခန်းများ၌သော်လည်းကောင်း တွေ့ရှိကောင်း တွေ့ရှိ ပေလိမ့်မည်။
ယင်းသို့ တွေ့ရှိသည်နှင့် တပြိုင်နက် ငါသည် ဤအချိန်မှစ၍ ဧကန်မုချ ကြီးပွား
ချေတော့အံ့ဟု ဝမ်းမြောက် ဝမ်းသာဖြင့် လက်ပမ်း ပေါက်ခတ်လေတော့။
ထိုလျှို့ဝှက်အပ်သော အရာကို ရှာဖွေရာ၌ သဲလွန်စ ရစိမ့်သောငှာ အမြွက်
ကလေးတခု ဖော်ပြလိုက်ပေဦးအံ့။ ညက်ညက် ဝါး၍ စေ့စေ့ တွေးပါလေ။ ရှာမှီး
စုဆောင်း ရရှိသမျှသော ပစ္စည်း ဥစ္စာ ဟူသမျှတို့သည် စိတ်ကူးဉာဏ် တည်း
ဟူသော မျိုးစေ့မှ ပေါက်ပွားရသည်သာ ဖြစ်ချေ၏။ စိတ်ကူးဉာဏ်သည် လည်း
စိတ်၌သာ ဖြစ်ပေါ်ရမြဲ ဖြစ်၏။ ရိပ်မိစေခြင်းငှာ လွန်စွာ ထင်ရှားသော ဥပမာတခု
ဆောင်ပေအံ့။
အသက်အာမခံ ကုမ္ပဏီတခု၌ အလုပ်လုပ်သော ကိုယ်စားလှယ်တယောက်
သည် စက်ပိုင်တဦးဖြစ်သော ဦးလေး တယောက်ထံသို့ အလည်အပတ်
သွားရောက်စဉ် ဦးလေး၏ အလုပ်ခန်းအတွင်းတွင် အတူတကွထိုင်လျက်ရှိကြ၏။
ထိုအခါ အလုပ်သမားတယောက်၏ သမီးကလေးတယောက်သည် အတွင်းသို့
ဖြည်းညင်းစွာဝင်လာ၍ စားပွဲအနီးတွင် တိတ်ဆိတ်စွာရပ်လျက်ရှိရာ ဦးလေးသည်
သူငယ်မကိုမြင်သည်နှင့် “ဟေ့ … ဘာလာရှုပ်တာလဲ”ဟု ငေါက်ငမ်း၍ မေး
လိုက်၏။ ထိုအခါ မိန်းကလေးသည် စက်ပိုင်၏ မျက်နှာကို စေ့စေ့ကြည့်လျက် “အ
မေက ပိုက်ဆံငါးမူး ပေးလိုက်ပါတဲ့”ဟု ပြော၏။
စက်ပိုင်။ ။ “ဟေ့… လာမရှုပ်နဲ့။ ပြန်သွား”

သူငယ်မ။ ။ “ဟုတ်ကဲ့ရှင့်”ဟု ပြောသော်လည်း နေရာမှ မရွေ့ဘဲ ရပ်လျက်
ပင် နေလေ၏။
စက်ပိုင်သည် သူငယ်မကို ဂရုမစိုက်တော့ဘဲ မိမိအလုပ်ကို ဆက်လက်
လုပ်ကိုင်လျက်ရှိရာ အတန်ကြာသောအခါမှ ဦးခေါင်းကို ထောင်ကြည့်လိုက်
သောအခါတွင် ထိုနေရာ၌ပင် ရပ်တည်လျက် ရှိသေးသော မိန်းကလေးကို မြင်
လေ၏။
စက်ပိုင်။ ။ (မျက်လုံးပြူးလျက်) “ဟဲ့… ကောင်မလေး သွားဆိုတာ မသွား
သေးဘူးလား”
သူငယ်မ။ ။ “အမေက ပိုက်ဆံငါးမူး ပေးလိုက်ပါတဲ့”

စက်ပိုင်။ ။ “ဘယ်ကပိုက်ဆံငါးမူး ပေးရမှာလဲ၊ မပေးဘူး။ သွား... ငါရိုက်
လွှတ်ရမလား”
သူငယ်မ။ ။ “ဟုတ်ကဲ့ရှင့်”

သူငယ်မသည် နေရာမှ မရွေ့ချေ။ ကိုယ်စားလှယ်လည်း
အကဲခတ်နေလေ၏။ အတန်ကြာပြန်သော်…

ထိုင်လျက်

စက်ပိုင်။ ။ “ဟေ့- ဘယ့်နှယ့်ကောင်မလေးလဲ၊ သွားဆိုတာ မသွားသေးဘူး
လား။ ငါပြောတာ မကြားဘူးလား”
သူငယ်မ။ ။ “ကြားတယ်ရှင့်”

စက်ပိုင်။ ။ “ကြားရင် ဘာကြောင့် မသွားသေးသလဲ”
သူငယ်မ။ ။ “ပိုက်ဆံငါးမူး မရသေးလို့ရှင့်”
စက်ပိုင်။ ။ “သယ်- တယ်ခက်တဲ့ ကောင်မလေးပါလား၊ ငါ ရိုက်လွှတ်လိုက်
ရမလား” ဟု ပြောလျက် ထ,မည်ပြုသော်လည်း သူငယ်မသည် မလှုပ်ရှားဘဲ
ငုတ်တုတ်ရပ်လျက်ရှိနေ၏။
စက်ပိုင်။ ။ “ကောင်မလေး မသွားသေးဘူးလား”
သူငယ်မ။ ။ “ပိုက်ဆံငါးမူး မရသေးဘူးရှင့်”
စက်ပိုင်။ ။ “ဒီလောက်ပေတဲ့ ကောင်မလေး၊ နင်- သေ ပေတော့”ဟုပြော
လျက် ထိုင်ရာမှ ထပြီးလျှင် လမ်းလျှောက် တုတ်ကောက်ကို ကောက်ယူ၍
သူငယ်မအနီးသို့ ချဉ်းကပ်လေရာ ကိုယ်စားလှယ်လည်း ငေးလျက်ကြည့်နေ၏။
တူဖြစ်သော ကိုယ်စားလှယ်သည် ဦးလေးစက်ပိုင်၏ ခက်ထန် ကြမ်းကြုတ်သော
စိတ်သဘောကို သိပြီးဖြစ်သည်နှင့် ဘုရား- ဘုရား- တ,သလျက် ခက်ချေတော့
မည်ဟု ငေးကြည့်နေမိရာ သူငယ်မသည် မျက်လုံးပြူး မျက်ဆံပြူးနှင့် တုတ်ကို
ကိုင်လျက် မိမိထံ လာသော စက်ပိုင်ကြီးကို ကြောက်လန့်ဟန် မရှိသည့်ပြင် ရှေ့သို့ပင် ခြေတလှမ်းတိုးလျက် ဦးခေါင်းကို မော့ကြည့်၍ “အမေက ပိုက်ဆံငါးမူး
ပေးလိုက်ပါတဲ့”ဟု အသံကုန်ဟစ်ကာ အော်ပြောလိုက်လေ၏။
ထိုအခါ စက်ပိုင်ကြီးသည် ရင်ဘတ်ကို လက်သီးနှင့်ထိုးခြင်း ခံလိုက်ရသည့်
အလား မြှောက်ထားသောတုတ်ကို ပြန်ချလျက် ရုတ်တရက် ရပ်တန့်ကာ ကြည့်
နေလေရာ တူဖြစ်သူ ကိုယ်စားလှယ်ကလည်း အလွန်အံ့သြစွာနှင့် ကြောင်တောင်
ငေးလျက် ကြည့်နေလေ၏။

စက်ပိုင်ကြီးသည် ရိုက်မည်ဟုရွယ်ထားသော တုတ်ကောက်ကို ချရင်း
ခက်ထန်သော မျက်နှာထားသည် တဖြည်းဖြည်း ပျောက်သွား၍ အိတ်ထဲသို့ လက်
နှိုက်ပြီးလျှင် ငါးမူးစေ့ တစေ့ကိုနှိုက်ယူ၍ သူငယ်မအား ပေးလိုက်လေ၏။
သူငယ်မသည် ငါးမူးစေ့ကိုလှမ်းယူ၍ စက်ပိုင်ကြီးကို စေ့စေ့ကြည့်လျက်ပင်
နောက်ပြန် ဆုတ်သွား၍ တံခါးဝသို့ ရောက်သောအခါမှ လှည့်ကာ ထွက်သွားလေ
တော့၏။
သူငယ်မ ထွက်သွားပြီးသည့်နောက် စက်ပိုင်ကြီးသည် ပြတင်းပေါက်သို့
သွား၍ အပြင်သို့ငေးကြည့်ကာ ၁ဝ မိနစ်ခန့် တိုင်တိုင် စကားမပြောဘဲ ရပ်လျက်
စဉ်းစားစိတ်ကူးနေလေရာ တူဖြစ်သူ ကိုယ်စားလှယ်လည်း ဦးလေး၏ အမူအရာ
ကို အကဲခတ်လျက်ရှိလေ၏။ စက်ပိုင်ကြီးမှာ ခက်ထန်သော အမူအရာ ရှိသူတ
ယောက်ဖြစ်၍ အလုပ်သမားများသည် အနီးသို့ ချဉ်း ကပ်ရန် မဝံ့ကြပါဘဲလျက်
အလုပ်သမားတယောက်၏ သမီး ၁ဝ နှစ်ရွယ် မိန်းကလေးတယောက်က မိမိအား
စိတ်ကို စိတ်ချင်း နှိမ်နင်းသွားနိုင်ခြင်းကို အံ့သြတွေးတောနေသည်ဟု တူ ဖြစ်သူ
က အကဲခတ်မိလေ၏။ တူဖြစ်သူ အသက်အာမခံ ကိုယ်စားလှယ်ကလည်း
ဦးလေးနည်းတူ အံ့သြမိပေ၏။
ကူလီတယောက်၏ သမီးဖြစ်သူ မိန်းကလေးတယောက်က ခက်ထန်
တင်းမာသော စိတ်သဘောရှိသည့် စက်ပိုင်ကြီးတယောက်လုံးကို အောင်မြင်
နိုင်နင်းလိုက်ခြင်းမှာ
ဘယ်သို့သော
အကြောင်းကြောင့်ပေနည်း……၊
တင်းမာသော လူကြီး သည် သူငယ်မလေး၏ ရှေ့မှောက်တွင် အဘယ်ကြောင့်
ပျော့ပျောင်းသွား၍ သူငယ်မ၏ အလိုသို့ လိုက်ရလေသနည်း၊ ထိုသူငယ်မလေး၌
မည်သို့သော တန်ခိုး သတ္တိထူး ရှိလေသနည်း အစရှိသော မေးခွန်း ပုစ္ဆာတို့သည်
ကား တူဝရီး နှစ်ယောက်စလုံးတို့သည် မိမိတို့ကိုယ်ကို မိမိတို့ မေးမြန်းမိကြသော
ပုစ္ဆာများ ဖြစ်ကြလေသည်။
နောက်ဆုံး၌ တူဖြစ်သူ အသက်အာမခံ ကိုယ်စားလှယ်သည် ၎င်းပုစ္ဆာများ
ကို အဖြေတွေ့ရှိခဲ့၏။ အဖြေတွေ့ရှိသော နေ့မှစ၍ ထိုသူသည် အသက်အာမခံ
ပေါ်လစီများကို အတွင်ကျယ်ဆုံး ရောင်းချနိုင်သော ကိုယ်စားလှယ်တဦးအဖြစ်သို့ရောက်သွားလေရာ ၎င်း၏ လစဉ်ကြေး ကော်မရှင်သည် ဝန်ထောက် ၁ဝ ယောက်
တို့၏ လခထက် များချေသေး၏။
ထိုပုစ္ဆာ၏အဖြေကို သင်ကိုယ်တိုင် တွေးတော တွေ့ရှိ နိုင်ခဲ့လျှင် ဤစာအုပ်
ကိုဖတ်ရှုဖို့ လိုကောင်းမှ လိုပေလိမ့်မည်။ ဤစာအုပ်တွင် ဖော်ပြပါရှိသော
နည်းစနစ်များသည် ထို အရေးကြီးလှသည့် လျှို့ဝှက်သောအချက်ကို ညွှန်ပြခြင်း
မျှသာ ဖြစ်၍ တွေ့ရှိသည်နှင့် တပြိုင်နက် ခရီးတဝက်ပေါက်ပြီဟု စိတ်နှလုံးကို
ဒုန်းဒုန်း ချလိုက်ပေလော့။ အဘယ်ကြောင့် ဆိုသော် ထိုသူငယ်မသည်
မတော်တဆ ကံအားလျော်စွာ ရရှိထားသော တန်ခိုးသတ္တိထူးကို သူငယ်တို့ ဘာဝ
အမှတ်မဲ့အသုံးချခြင်းအားဖြင့် လိုအပ်သောအရာကို ရနိုင်ခဲ့လျှင် နေရာကျအောင်
ပိုင်ပိုင်နိုင်နိုင် အသုံးချတတ်သော သင်လူကြီးတယောက်သည် သင်လိုသော ငွေကို
လည်းကောင်း၊ သင်လိုသော ကြီးပွားမှုကိုလည်းကောင်း အဘယ်ကြောင့် မရနိုင်ရှိ
အံ့နည်း။

ထိုလျှို့ဝှက်သောအချက်ကို
သင်တွေ့ရှိ၍
အသုံးချသောနေ့မှ
စ၍
သင်၏ကြီးပွားမှုသည် ဒီရေတက်သကဲ့သို့ တနေ့တခြား တိုးတက်ပေလိမ့်
သတည်း။

အခန်း - ၁
ဆန္ဒိဒ္ဓိပါဒ်1

အောင်မြင်ခြင်း၏ အခြေခံဖြစ်သောတရား
ကြီးပွားရေးအတွက် ပထမခြေလှမ်း

လောကီရေး၌ ဖြစ်စေ၊ လောကုတ္တရာ.. ရေး၌ ဖြစ်စေ၊ ထမြောက်
အောင်မြင်ခြင်း၏ မူလအခြေခံဖြစ်သော စိတ်နေ စိတ်ထားသည်ကား ပြင်းစွာ
သော ဆန္ဒရှိခြင်းပင် ဖြစ်၏။ လောက၌ ကြွယ်ဝချမ်းသာမှုမှစ၍ မဂ်တရား၊ ဖိုလ်
တရားကို ရခြင်းတိုင်အောင် ပြင်းစွာသော ဆန္ဒရှိခြင်းသည် သာလျှင် အခြေခံ
ဖြစ်၏။ မဂ်တရား၊ ဖိုလ်တရားသာလျှင်မက သဗ္ဗညုတ ရွှေဉာဏ်တော်ကို ရခြင်း
သည်ပင်လျှင် ပြင်းစွာသော ဆန္ဒကို အခြေခံပြု၍ ပါရမီတော် ဖြည့်ကျင့်ခြင်း
အားဖြင့် ဘုရားအဖြစ်သို့ ရောက်နိုင်ကြရကား ဤမျှလောက် မခက်ခဲလှသော
ကြီးပွားချမ်းသာမှုလောက်မျှကို ပြင်းစွာသော ဆန္ဒရှိသူတယောက်သည် အဘယ်
မှာလျှင် မရနိုင်ဘဲ ရှိပါအံ့နည်း။ ဤသို့ဆိုရာ၌ ကြီးပွားချမ်းသာခြင်းကို အလိုမရှိသူ
ဟူ၍ မရှိပါဘဲလျက် များစွာသောသူတို့သည် အဘယ်ကြောင့် မကြီးပွား မချမ်းသာ
ကြရလေသနည်းဟု စောဒကတက်ရန်ရှိ၏။ ကျွန်ုပ် တို့ ဆိုလိုရင်းကား ချမ်းသာလို
ကာမတ္တကို ပြင်းစွာသော ဆန္ဒဟူ၍ ခေါ်ဆိုနိုင်သည်မဟုတ်။ ဤတသက်တွင် မ
ကြီးပွား မချမ်းသာဘဲ မနေဟူ၍ စိတ်နှလုံး ဒုန်းဒုန်း ချထားနိုင်သော စိတ်မျိုးကို
သာ ဆိုလိုခြင်း ဖြစ်ချေ၏။ ထိုကဲ့သို့ ပြင်းပြစွာသော ဆန္ဒဖြစ်ပေါ်ခြင်းသည်
တန်ခိုး ဣဒ္ဓိပါဒ်ကြီး တခု ဖြစ်လာတော့၏။ ထို့ကြောင့် ဣဒ္ဓိပါဒ် (၄) ပါး၊ အဓိပတိ
(၄) ပါး တို့တွင် ဆန္ဒတည်းဟူသော သဘောတရားကို မူလရင်းအခြေခံထား၍
မြတ်စွာဘုရားသခင် ဟောတော်မူခြင်းဖြစ်၏။ ပြင်းစွာသောဆန္ဒဖြင့် အခြေခံ
လျက် ကြွင်းကျန်သော တန်ခိုးဣဒ္ဓိပါဒ် (၃)ပါး၊ အဓိပတိ (၃)ပါးတို့သည်
အလိုအလျောက် လိုက်ပါလာရတော့၏။ ပြင်းစွာသော ဆန္ဒဖြစ်ပေါ်လာသည့်အခါ
စိတ်အားထက်သန်ခြင်း၊ ဝီရိယနှင့် ဇွဲကောင်းခြင်း၊ ဉာဏ်ရှိသလောက် အမျိုးမျိုး
ဖန်တီးစီမံခြင်း စသည်တို့သည် အလိုလို နောက်မှ လိုက်ပါရမြဲဖြစ်၏။ ဆန္ဒတည်း
ဟူသော မီးရထားစက်ခေါင်း ခုတ်နှင်လိုက်လျှင် ကျန်သော သဘောတရား
တို့သည် ရထားတွဲများသဖွယ် နောက်မှ လိုက်ပါမြဲ ဖြစ်ချေ၏။ သို့ဖြစ်ရကား……
လောက၌ ကြီးပွားချမ်းသာမှုကိုဖြစ်စေ၊ မဂ်တရား၊ ဖိုလ်တရားတည်းဟူသော
နိဗ္ဗာန်ချမ်းသာကိုဖြစ်စေ၊ပြင်းစွာသောဆန္ဒဖြင့် လိုချင်မှုသည် အရေးကြီးလှ၏။

လိုချင် ကာ မတ္တ ဖြစ်ရပါလို၏ဆိုရိုးမျှနှင့် မရနိုင်ချေ။ ထို့ကြောင့် လောကီချမ်းသာ
မှုကို အလိုရှိသည်ဖြစ်စေ၊ နိဗ္ဗာန်ချမ်းသာကို အလိုရှိသည်ဖြစ်စေ၊ ရှေးဦးစွာ လို
သော အချက်သည်ကား . . . မည်ကာမတ္တမျှ အလိုရှိခြင်းတည်းဟူသော စိတ်ကို
ပြင်းစွာသော ဆန္ဒအဖြစ်သို့ ရောက်လေအောင် ဖော်ပြလတ္တံ့သော နည်းအမျိုးမျိုး
တို့ဖြင့် လေ့ကျင့်မွေးမြူရာ၏။ အဘယ်အရာမဆို ပြင်းစွာသောဆန္ဒဖြင့် လိုချင်ခဲ့ပါ
လျှင် မရမရှိနိုင်ဟု မှတ်ယူလေ။ ပြင်းစွာသော ဆန္ဒ ဖြစ်ပေါ်လာသည်နှင့်
တပြိုင်နက် ခရီး တဝက် ဆိုက်ရောက်လာပြီဟု ကျွန်ုပ်တို့ဆိုလို၏။
မြတ်စွာဘုရားသခင်သည် သဗ္ဗညုတ ရွှေဉာဏ်တော်ကို ပြင်းစွာသော ဆန္ဒ
ဖြင့် အလိုရှိတော်မူ၍ ဒီပင်္ကရာဘုရား လက်ထက်တော်၌ ဆုပန်တော်မူခဲ့၏။ ၎င်း
နောက် ထိုဆန္ဒအလျောက် ပါရမီတော်ဖြည့်ကျင့်တော်မူနိုင်ခဲ့သဖြင့် နောက်ဆုံး
တွင် ဘုရားအဖြစ်သို့တိုင် ရောက်ခဲ့၏။ ဤမျှလောက် ခက်ခဲသောအရာကိုပင်လျှင်
ဆန္ဒတည်းဟူသော အရင်းခံတန်ခိုးသတ္တိဖြင့် ရနိုင်စွမ်းပေရကား၊ မဂ်ဖိုလ်နိဗ္ဗာန်ကို
လည်းကောင်း၊ လောက၌ ကြီးပွားချမ်းသာမှုကို လည်းကောင်း ဆန္ဒပြင်းစွာ ရှိ
သောသူတယောက်သည် အဘယ်မှာလျှင် မရဘဲရှိနိုင်ပါအံ့နည်း။
ဆန္ဒိဒ္ဓိပါဒ်တည်းဟူသော တန်ခိုးသတ္တိကို ရာဇဝင်၌ ပါရှိသော အဖြစ်အပျက်
တခုအားဖြင့် ထင်ရှားအောင် ဥပမာဆောင်ဦးအံ့။

စစ်ဗိုလ်ကြီးတယောက်သည် မြစ်တဖက်ကမ်း၌ရှိသော ရန်သူ စစ်တပ်ကို
တိုက်ခိုက်ဖြိုဖျက်ရန်
ပြင်းစွာဆန္ဒ
ဖြစ်ပေါ်ဖူး၍။
ရန်သူစစ်တပ်သည်
မိမိ၏စစ်တပ်ထက် ဦးရေ များပြား တောင့်တင်းကြောင်းကိုလည်း သိ၏။ သို့သော်
မိမိ စစ်သားများသည် မိမိကဲ့သို့ပင် နိုင်ချင်သော ဆန္ဒပြင်းစွာ ပေါ်ပေါက်ခဲ့လျှင်
ဧကန်မုချနိုင်ရလိမ့်မည်ဟူ၍လည်း ယုံကြည်စိတ် ချ၏။ သို့ဖြစ်ရကား စစ်ဗိုလ်ကြီး
သည် မိမိ၏ စစ်သားများကို လှေဖြင့်တင်ဆောင်၍ တဖက်ကမ်းသို့ ဆိုက်ရောက်
ကြသော အခါ လှေအားလုံးကို မီးရှို့ပစ်ပြီးနောက် စစ်သားများအား ပြောသည်
မှာ- “ငါ့လူများ၊ ငါတို့မှာ အသက်ရှင်ကြသည့် နည်းလမ်း တလမ်းသာရှိ
တော့သည်။ ယခုတိုက်မည့် စစ်ပွဲတွင် ငါတို့ဘက်ကနိုင်မှ ငါတို့ပြန်ခွင့်ရကြတော့
မည်။ ရှုံးနိမ့်ခဲ့လျှင် ပြေးရန်လမ်းမရှိသောကြောင့် ငါတို့အားလုံး သေကြ ဖို့သာရှိ
တော့သည်။ အသက်မသေလိုကြလျှင် နိုင်အောင် တိုက်ကြပေလော့” ဟု
ပြော၏။
စစ်သားများသည် ထိုအခြင်းအရာကို သိမြင်ကြ၍ ငါတို့ မနိုင်လျှင် ငါတို့သေ
ကြရတော့မည်။ မနိုင်,နိုင်အောင် တိုက်ပါ သော်ကောဟု ဆန္ဒပြင်းစွာ ဖြစ်ကြ
လျက် ရွပ်ရွပ်ချွံချွံ တိုက်ခိုက်ကြလေရကား၊ မိမိတို့ထက် စွမ်းအားကြီးမားသော
ရန်သူ စစ်တပ်ကြီးကို ဖြိုဖျက် နိုင်နင်းခဲ့ဖူးလေသည်။ ဤသည်ကား ဆန္ဒိဒ္ဓိပါဒ်၏
တန်ခိုးသတ္တိပေတည်း။

မည်သည့်ကိစ္စကိုမဆို
အောင်မြင်ထမြောက်အောင်
ဆောင်ရွက်လိုသူ
ဟူသမျှသည် နောက်သို့ပြန်၍ မဆုတ်နိုင်စေခြင်းငှာ လှေကို မီးရှို့ပစ်ဘိသည့်
အလား ဆောင်ရွက်ကြရချေမည်။ ဆုတ်သာ တက်သာ ဟူသော သဘောထားမျိုး
နှင့် စိတ်ဒွိဟ ထား၍ ဆောင်ရွက်သူတို့သည် နောက်ပြန်၍ ဆုတ်ရတတ်သည်သာ
များလှချေသည်။ ဓနဥစ္စာရှာဖွေရာ၌ ဥစ္စာကို အလိုရှိကာမျှနှင့် ရနိုင်ကြမည်
မဟုတ်။ မရလျှင် မနေဟူသော စိတ်ဆန္ဒမျိုးထား၍ ဥစ္စာရဖို့အတွက် မည်ကဲ့သို့
သော နည်းလမ်းမျိုးဖြင့် ဆောင်ရွက်မည်ဟု အကြံအစည်ထုတ်ပြီးလျှင် ၎င်းအကြံ
အစည်အတိုင်း ဇွဲကောင်းကောင်းနှင့် ဆောင်ရွက်ခဲ့လျှင် ဧကန်မုချ အလိုဆန္ဒ
ပြည့်ဝရချေမည်ဖြစ်၏။
ဓနဥစ္စာ ရှာဖွေရာ၌ လိုအပ်သော ဥစ္စာကို ရစိမ့်သောငှာ အောက်ပါ နည်း
လမ်းများဖြင့် ဆောင်ရွက်ရမည်။

(၁) လိုအပ်သော စီးပွားရေး၊ ငွေအရေအတွက်ကို မိမိ၏ စိတ်ထဲတွင်
တိတိကျကျ ပိုင်းခြား မှန်းထားရမည်။ ငွေများများကြီး အလိုရှိသည် ဟူသော
မှန်းဆချက်မျိုးနှင့် ကိစ္စမပြီးချေ။ မည်ရွေ့မည်မျှ အလိုရှိသည်ကို တိတိကျကျ မှန်း
ထားရခြင်းမှာ အချည်းနှီး အကြောင်းမဲ့ မဟုတ်ကြောင်းကို နောက်အခန်းတခန်း
တွင် ဖော်ပြလိမ့်မည်။
(၂) ထိုငွေကို ရမှုအတွက် မိမိက မည်မျှလောက်အထိ အပင်ပန်း အဆင်းရဲ
ခံနိုင်မည်ဟူ၍လည်း တိတိကျကျ ဆုံးဖြတ် ထားရမည်။ လောက၌ တခုခုမပေးဘဲ
အချည်းနှီး အလကား ရနိုင်သော အရာဟူ၍ မရှိချေ။
(၃) မှန်းထားသော ငွေကို မည်သည့် နေ့ရက်တွင် ရလိုသည်ဟု ရက်စွဲနှင့်
တကွ တိတိကျကျ ဆုံးဖြတ်ထားရမည်။

(၄) ထိုငွေကို ရမှုအတွက် ဘယ်ကဲ့သို့ဆောင်ရွက်မည်ဟု အကြံအစည်
ပြုလုပ်ပြီးလျှင် ၎င်းအကြံအစည်အတိုင်း မဆိုင်း မလင့်ဘဲ ချက်ချင်း စတင်
ဆောင်ရွက်ရမည်။
(၅) အလိုရှိသော ငွေအရေအတွက်၊ ရရှိမည့်ရက်စွဲ၊ ထိုငွေ ရမှုအတွက် မိမိ
က အနစ်နာခံနိုင်မည့်အချက်များ၊ ၎င်းရမှု အတွက် ဆောင်ရွက်မည့်အကြံအစည်
များ စသည်တို့ကို စာရွက် တရွက်ပေါ်တွင် ထင်ထင်ရှားရှား ရေးသားဖော်ပြရ
မည်။
(၆) ၎င်းစာရွက်ကို နံနက်အိပ်ရာထသောအခါ၌ တကြိမ်၊ အိပ်ရာဝင်
သောအခါ၌ တကြိမ် အသံထုတ်၍ ဖတ်ရမည်။ ထိုကဲ့သို့ ဖတ်နေစဉ် ထိုငွေကို
လက်ထဲရောက်ပြီးကဲ့သို့ စိတ်ချ ယုံကြည်၍ မျက်စိထဲတွင် ထင်မြင်ရမည်။

အထက်ပါ နည်းလမ်း ၆ ခုအတိုင်း ကျကျနန လိုက်နာ ဆောင်ရွက်ဖို့
အလွန်အရေးကြီးလှ၏။ အထူးသဖြင့် နံပါတ် ၆ ကို တိတိကျကျနှင့် မပျောက်မ
ကွက် လိုက်နာဖို့ အလွန်အရေးကြီး၏။ လက်ထဲသို့ မရောက်သေးသော ငွေကို
လက်ထဲရောက်ပြီ ကဲ့သို့ ထင်မြင်တတ်ဖို့ ခဲယဉ်းလှသည်ဟုပြောရန်ရှိ၏။ သို့သော်
ထိုငွေကို မရမနေဆိုသည့် ပြင်းစွာသော ဆန္ဒမျိုးဖြင့် လိုချင်ရိုး မှန်သူ တယောက်
အဖို့၌ ထိုကဲ့သို့ ထင်မြင်ရန် ခဲယဉ်းမည်မဟုတ်ချေ။ ထိုငွေရရှိမှုအတွက်မှ တပါး
အခြားမည်သည့် အတွက်ကိုမျှ စိတ်အာရုံမစိုက်ဘဲ တစိတ်တည်း၊ တအာရုံတည်း
ထားနိုင်လောက်အောင် ပြင်းစွာသော ဆန္ဒရှိသူတို့အဖို့မှာ လက်သို့မရောက်မီက
ပင် ရောက်ရှိပြီးကဲ့သို့ ထင်မြင်နိုင်ရန် မခက်ခဲလှချေ။
ဣဒ္ဓိပါဒ် (၄)ပါး၊အဓိပတိ (၄)ပါးတို့တွင် ခေါင်းဆောင် ကြီးဖြစ်သည့် ဆန္ဒိဒ္ဓိ
ပါဒ်နှင့် ဆန္ဒာဓိပတိတို့အကြောင်းကို နားမလည်ခဲ့သူတို့အဖို့ကား အထက်ပါ နည်း
လမ်း (၆) ခုတို့သည် တောက်တီး တောက်တဲ့ရှိလှသည်ဟု မှတ်ထင်ကောင်း မှတ်
ထင် ကြပေလိမ့်မည်။ သို့သော် အမေရီကန်ပြည်၌ အကြွယ်ဝဆုံး သူဌေးကြီး တဦး
ဖြစ်သော မစ္စတာကနာဂျီသည် သံမဏိ အလုပ်ရုံကြီးတွင် သာမန် ကူလီ တ
ယောက်အဖြစ်နှင့် အလုပ် လုပ်ခဲ့ရာမှ အထက်ပါ နည်းလမ်း (၆) ခုအတိုင်း
ဆောင်ရွက်ခဲ့ခြင်းအားဖြင့် ကုဋေကုဋာ ကြွယ်ဝ ချမ်းသာသော အဖြစ်သို့တိုင်
ရောက်ခဲ့ဖူးသည့် ထုံးဟောင်းသာဓက ရှိပေ၏။
အထက်ပါနည်းလမ်း (၆) ခုအတိုင်း လိုက်နာဆောင်ရွက်ရန်မှာ များစွာ
ပင်ပန်းခဲယဉ်းလှသည် မဟုတ်ချေ။ ကျောင်းမှ - ပညာ မည်ရွေ့မည်မျှ
တတ်မြောက်ခဲ့ရမည်ဟူ၍လည်း
မလိုချေ။
ဓနဥစ္စာ
ရရှိမှုဆိုသည်မှာ
ကံအားလျော်စွာ ဖြစ်တတ်သော – သဘောရှိသည်ဟူ၍ ကံကိုသာ ယုံကြည်
အားကိုးနေခြင်းအားဖြင့် မဖြစ်နိုင်ကြောင်း သိနားလည်တတ်သော ဉာဏ်မျိုးရှိမှု
သာလျှင် အရေးကြီးလှပေသည်။ အမွေရခြင်း၊ ထီပေါက်ခြင်းတို့မှတပါး ဥစ္စာ,
ငွေကြေး သိန်းသန်း ကုဋေတိုင်အောင် ကိုယ်တိုင် ရှာဖွေ စုဆောင်းလာကြသော
သူဌေးကြီး, သူကြွယ် ကြီးဟူသမျှတို့သည် ပြင်းစွာသော ဆန္ဒကိုအရင်းခံပြု၍
အကြံ
အစည်ထုတ်ပြီးလျှင်
၎င်းအကြံအစည်အတိုင်းဇွဲကောင်းကောင်းနှင့်
ဆောင်ရွက် လုပ်ကိုင်ခဲ့ခြင်းအားဖြင့်သာလျှင် သူဌေးကြီး, သူကြွယ်ကြီးအဖြစ်သို့
တိုင် ရောက်ခဲ့ကြခြင်း ဖြစ်ချေ၏။

ဤနေရာ၌ အတိအလင်း ဖော်ပြလိုသည်မှာ ဓနဥစ္စာကို ပြင်းစွာသော ဆန္ဒ
ဖြင့် လိုချင်သော စိတ်မျိုးမရှိ၊ ရှိပြီးကဲ့သို့ မထင်မြင်နိုင်ခဲ့လျှင် သိန်း၊ သန်း၊ ကုဋေ
အထိ ကြွယ်ဝချမ်းသာသော သူဌေးကြီး တယောက်အဖြစ်သို့ မရောက်နိုင်ကြောင်း
မှတ်ယူလေ။ စိတ်ကူးထဲ မိမိကိုယ်မိမိ သူဌေးဟူ၍ မထင်မြင်နိုင်
ခဲ့လျှင် တကယ်လည်း သူဌေးမဖြစ်နိုင်ဟူ၍ မှတ်လေ။ မြန်မာပြည်
ရာဇဝင်တွင် ယခုခေတ်ကဲ့သို့ သူဌေးဖြစ်နိုင်သော လမ်းပေါက်, လမ်းစပေါများ

သောခေတ်ဟူ၍ တကြိမ် တခါမျှ မကြုံဖူးသေးချေ။ စစ်ကြီးအတွင်းက ယာယီ
အလုပ် မျိုးတို့ဖြင့် ယာယီသူဌေးများ ပေါ်ပေါက်ခဲ့ကြသည်။ မှန်၏။ သို့သော်
ယာယီ အလုပ်မျိုး ဖြစ်သောကြောင့် စစ်ပြီးသည်နှင့် တပြိုင်နက် ကွယ်ပျောက်ကြ
လေပြီ။ ယခုမူကား ရောင်းဝယ်မှု ကိစ္စအမျိုးမျိုးတို့တွင် ထာဝစဉ် လုပ်ငန်းမျိုး
တည်ထောင်နိုင်ကြပြီဖြစ်၍ ထာဝစဉ်သူဌေးမျိုး ပေါ်ပေါက်ကြချေတော့မည်။ ယခု
ခေတ်သည်ကား နေရာတကာတွင် အသစ်ပြုပြင် ပြောင်းလဲလျက် ရှိပြီးဖြစ်
သောကြောင့် ခေါင်းဆောင် အသစ်များ၊ ပညာသင်ကြားရေးနည်းလမ်းအသစ်များ၊
ကုန်စည် ကူးသန်း ရောင်းဝယ်ရေးနည်းလမ်းအသစ်များ၊ စာအုပ်အသစ်များ
ရုပ်ရှင် ကားနှင့်ရေဒီယိုအတွက် စိတ်ကူးနှင့်အစီအစဉ်အသစ်များ စသည်တို့
ပေါ်ပေါက်ဆဲ ပေါ်ပေါက်လတ္တံ့ ရှိကြပေမည်။ ဤခေတ်မျိုးတွင် စိတ်ကူးဉာဏ်
အသစ်နှင့် ဇွဲကောင်းကောင်း ဆောင်ရွက်နိုင်သူအဖို့မှာ မရနိုင်သော စီးပွား ဥစ္စာ
ဟူ၍ မရှိနိုင်ချေ။
ဤခေတ်သစ်ကြီး၌ စိတ်ကူးဉာဏ်အသစ် မထုတ်နိုင်သော သူတို့သည်
အဟုတ်တကယ် ကြီးပွားချမ်းသာသော အဖြစ်သို့ မရောက်နိုင်ဟူ၍ တထစ်ချ
မှတ်ယူလေ။ စိတ်ကူးဉာဏ်အသစ် ထုတ်သည့်အတွက် နားမလည်သူတို့က ပြက်
ရယ်လှောင်ပြောင် ပြုလုပ်ပြောဆိုကြငြားသော်လည်း စိတ်မပျက်သင့်ချေ။
မည်သည့်အရာမျိုးကို ပြုလုပ်လိုသည်ဖြစ်စေ၊ တရားနည်းလမ်း ကျ,မကျကို
သာ ရှေးဦးစွာဆင်ခြင်စဉ်းစား၍ တရားနည်း လမ်းကျသည်ဟု မိမိကိုယ်တိုင်က
ယုံကြည်စိတ်ချခဲ့လျှင် နှောင့် နှေးခြင်းမရှိဘဲ ဆောင်ရွက်ပါလေ။ ထိုသို့
ဆောင်ရွက်ခြင်း အားဖြင့် အနှောင့်အယှက် အထစ်အငေါ့ တွေ့သည့်အခါ မည်သူ
က မည်ကဲ့သို့ပြောစေကာမူ စိတ်အားလျော့ခြင်း မရှိဘဲ ဆက်လက်ဆောင်ရွက်ပါ
လေ။ အနှောင့်အယှက် အထစ်အငေါ့ ဟူသမျှတို့တွင် အောင်မြင်ခြင်း၏ မျိုးစေ့
များ ပါရှိကြောင်းကို ကောင်းကောင်းကြီး သတိပြုပါလေ။
ကမ္ဘာပေါ်မှာ အကြွယ်ဝဆုံး သူဌေးကြီး တဦးဖြစ်သော ဟန်နရီဖို့သည်
ပထမက ပစ္စည်း ဥစ္စာလည်းမရှိ၊ ကျောင်းမှသင်ကြားခဲ့ရသော ပညာမျိုးလည်း မရှိ
ပါဘဲလျက် မြင်းမပါသော ရထားမျိုး စ,၍ထွင်ရန် စိတ်ကူးခဲ့ရာ၊ နောက်ဆုံးတွင်
ထမြောက် အောင်မြင်ခဲ့သဖြင့် ကမ္ဘာပေါ်၌ မော်တော်ကား အများဆုံးရောင်းချနိုင်
သော အလုပ်ရုံပိုင်ရှင်ကြီးအဖြစ်သို့တိုင် ရောက်ခဲ့လေသည်။
သောမတ်အေဒီဆင်သည် လျှပ်စစ်ဓာတ်ဖြင့် ထွန်းညှိရသော မီးခွက်မျိုးကို
စ,၍ထွင်ရန် စိတ်ကူးခဲ့ရာ အကြိမ်ပေါင်း တသောင်းတိုင်တိုင် စမ်းသပ်ဆုံးရှုံးခဲ့
သော်လည်း မဖြစ်လျှင်မနေ ဟူသော ဇွဲဖြင့် ဆက်လက် စမ်းသပ် လုပ်ကိုင်ခဲ့ခြင်း
အားဖြင့် နောက်ဆုံးတွင် ထမြောက် အောင်မြင်ခဲ့ရလေသည်။ တကယ့်
ယောက်ျားတို့ မည်သည် စိတ်ကူးအတိုင်း မဖြစ်ရမချင်း လက်မလျှော့ကြချေ။

အီဘရာဟင်လင်ကွန်းသည်
ကပ္ပလီလူမျိုးများကို
ကျွန်အဖြစ်မှ
လွတ်မြောက်စေရန် စိတ်ကူးခဲ့ရာ ယခုအခါ၌ တကမ္ဘာလုံးတွင် ငွေဝယ်ကျွန်ဟူ၍
မရှိတော့ချေ။
ရိုက်ညီအစ်ကိုတို့သည် ကောင်းကင်ပျံနိုင်သည့် လေယာဉ်ပျံမျိုးကို စိတ်ကူး
ခဲ့ရာ ယခုအခါ၌ လေယာဉ်ပျံ များသည် ကောင်းကင်တွင် တဝီဝီ ပျံသန်းလျက် ရှိ
ကြလေပြီ။

မာကွန်နီသည် ကြေးနန်းကြိုးမပါဘဲ စကားပြောနိုင်သော နည်းကို
စ,၍ထွင်ဖို့ စိတ်ကူးခဲ့ရာ ယခုအခါ၌ ညနေတိုင်း နံနက်တိုင်း ရေဒီယိုသံ ကြားနေ
ကြရခြင်းကို ထောက်သဖြင့် ၎င်း၏စိတ်ကူးသည် အချည်းနှီးမဖြစ်ကြောင်း
ထင်ရှားခဲ့လေပြီ။
လောက၌ အကြီးအကျယ် ထမြောက် အောင်မြင်ခြင်း ဟူသမျှတို့သည်
အစ, ပထမ၌ စိတ်ကူးဉာဏ်မျှသာ ဖြစ်လေ ရကား စိတ်ကူးဉာဏ်၏တန်ခိုးသတ္တိ
နှင့် စိတ်ကူးဉာဏ်၏တန်ဖိုးကို ဆုံးဖြတ်ခြင်းငှာ မတတ်နိုင်ချေ။
စိတ်ကူးဉာဏ်ရှိသူအပေါင်းတို့ နိုးကြားကြလော့၊ ထကြလော့။ သင်တို့၏
ဇာတာစန်းလဂ်သည် တက်ကြွလျက် ရှိနေလေပြီ။ စိတ်ကူးဉာဏ်ရှိသူတို့အဖို့
ကမ္ဘာတွင် တခါမျှ မကြုံဖူးသော ခေတ်ကြီးမျိုး ပေါ်ထွန်းလျက်ရှိလေပြီ။ ကြံကြ
လော့။

ကြွယ်ဝ ချမ်းသာလိုသော စိတ်ဇောကို အခြေခံပြု၍ ဘယ်အခါမျှ အရှုံးမ
ပေးသော ဇွဲမျိုးနှင့် အထ မမြောက်မချင်း, မအောင်မြင်မချင်း ဆောင်ရွက်
လုပ်ကိုင်ကြလော့။ ကြီးပွား လိုသောဆန္ဒမရှိသူ၊ လျစ်လျူဥပေက္ခာစိတ်မျိုးရှိသူ၊
ပျင်းရိသော သူမျိုးတို့၌ ကြီးပွားချမ်းသာနိုင်သော စိတ်ကူးဉာဏ်မျိုး မဖြစ်ပေါ်နိုင်
ကြောင်း သတိပြုလေ။
လောက၌ အထွတ်အထိပ်သို့ ရောက်သူများ၊ စီးပွားဥစ္စာ မြောက်မြားစွာ
ရှာဖွေရရှိသူများသည် အနှောင့် အယှက် အထစ်အငေါ့ အမျိုးမျိုးတို့နှင့် တွေ့ဆုံ
ရ၍ ၎င်းတို့ကို ချိုးနှိမ် ကျော်လွန်ပြီးသည့် နောက်မှာ အထွတ်အထိပ်သို့ ရောက်
ကြရ ကြောင်းကိုလည်း သတိပြုမိလေ။
နောက်တခန်းကို မဖတ်ရှုသေးမီ မိမိ၏စိတ်ထဲတွင် မျှော်လင့်ခြင်း၊ ယုံကြည်
ခြင်း၊ ဇွဲသတ္တိကောင်းခြင်း၊ သည်းခံခြင်း တည်းဟူသော အရည်အချင်းများကို
နိုးကြားအောင် လှုံ့ဆော်ထားလေလော့။ ၎င်းအရည်အချင်းမျိုးနှင့် ပြည့်စုံ၍
ဖော်ပြလတ္တံ့သော နည်းလမ်းများအတိုင်း လိုက်နာခဲ့သော် ထမြောက်အောင်မြင်
ခြင်းအတွက် အသင့် ပြင်ဆင်ပြီးပြီဟု မှတ်ယူလေလော့..။

တစုံ တခုသော အရာကို အလိုရှိခြင်းနှင့် ထိုအရာကို လက်ခံဖို့ အသင့်
ပြင်ဆင်ပြီး ရှိနေခြင်းတို့မှာ ခြားနားခြင်းရှိ၏။ လိုသောအရာကို ဧကန်မုချ ရလိုက်
မည်ဟု စိတ်ချယုံကြည်ခြင်း မရှိသမျှ ကာလပတ်လုံး ထိုအရာကိုလက်ခံရရှိဖို့
အသင့်မရှိသေး ဟူ၍ မှတ်ယူလေ။ ပွင့်လင်းသော စိတ်သဘောရှိသူတို့၌သာလျှင်
ယုံကြည်သောစိတ်မျိုးဖြစ်ပေါ်နိုင်၏။ ပိတ်ဆို့ထားသော စိတ် သဘောမျိုးရှိသူ
တို့၌ ယုံကြည်ခြင်း၊ ဇွဲကောင်းခြင်း၊ ကြည်လင် ခြင်းစသော စိတ်မျိုး မဖြစ်ပေါ်နိုင်
ကြောင်း သတိပြုလေ။
မြင့်မြင့်မှန်း၍ များများရဖို့ ရည်ရွယ်ထားသော သူသည် ပစ်ချရာ၌ လှဲ၍အိပ်
ဖို့ ပြင်ထားသော သူတို့ထက် ကြီးပွား တိုးတက်ခြင်းရှိကြောင်း မမေ့မလျော့သင့်
ပေ။
ဤအခန်းကို မပိတ်မီ ပြင်းစွာသော ဆန္ဒရှိခြင်း၏ တန်ခိုး သတ္တိအကြောင်း
နှင့် ပတ်သက်၍ အံ့ဩဖွယ် ကောင်းလှသော အတ္ထုပ္ပတ္တိတခုကို ဖော်ပြရပေဦးအံ့။

အမေရိကန်ပြည်၌ ဘလ်ယားဟီးလ် အမည်ရှိသူ သူငယ် တယောက်သည်
မွေးဖွားစ အခါက နားရွက်လည်း မပါ၊ နားပေါက်မျှလည်း မပါ။ “ဂင်းပိတ်”
အတိုင်း ပါလာခဲ့သည် ဖြစ်၍ ဆရာဝန်အပေါင်းတို့က ထိုသူငယ်မှာ တသက်
ပတ်လုံး နားကြားနိုင်ဖို့၊ စကားပြောနိုင်ဖို့ မျှော်လင့်ဖွယ်မရှိဟု တညီတညွတ်
တည်း ထွက်ဆိုကြ၏။ သို့ရာတွင် ထိုသူငယ်၏ ဖခင် မစ္စတားဟီးလ်ကမူ မိမိ၏
သားသည် စကား ပြောနိုင်ရအံ့၊ နားကြားနိုင်ရအံ့ဟု စိတ်ထဲတွင် ဆုံးဖြတ်၍ ထို
ဆုံးဖြတ်ချက် အတိုင်းဖြစ်မြောက်စေလိုသော ဆန္ဒသည် ပြင်းစွာဖြစ်ပေါ်ခဲ့၏။
နားပေါက်မျှမပါဘဲ နားကြားနိုင်ဖို့ကိစ္စမှာ လွန်စွာခဲယဉ်း လှသော်လည်း ဖခင်ဖြစ်
သူကမူ မိမိဆန္ဒအတိုင်း ဖြစ်စေနိုင်လိမ့် မည်ဟူ၍ တထစ်ချယုံကြည်ထား၏။
နားပေါက် မပါသော်လည်း နားကြားရအောင် ပြုလုပ်ပေးနိုင်သာ နည်းသည်
ဧကန်မုချရှိရမည်ဟု ယုံကြည်ထား၍ ထိုနည်းကို မိမိတွေ့ရှိရမည်ဟူ၍လည်း
စိတ်ချထား၏။
၎င်းဖခင်သည် ဆန္ဒ၏တန်ခိုးသတ္တိကို နားလည်ယုံကြည်သူ တယောက်ဖြစ်
ရကား မိမိ၌ ဖြစ်ပေါ်လျက်ရှိသည့် ပြင်းစွာသောဆန္ဒကို သားငယ်၏ စိတ်ထဲသို့
ကူးပြောင်းပေးနိုင်အောင် ဘယ်ကဲ့သို့ ပြုလုပ်ရမည်နည်းဟု အကြံထုတ်၏။
ဆိုလိုရင်းကား မိမိ၌ဆန္ဒပြင်းစွာ ဖြစ်ပေါ်နေသည့်နည်းတူ သားငယ်၌လည်း နား
ကြားလိုသောဆန္ဒ ပြင်းစွာ ဖြစ်ပေါ်လာအောင် ဘယ်ကဲ့သို့ ပြုလုပ်ပေးရမည်နည်း
ဟု စိတ်ကူးလျက်ရှိ၏။

ထိုသူသည် မိမိဆန္ဒကို မည်သူအားမျှပြောမပြဘဲ အချိန် ရှိသမျှ နာရီရှိသမျှ
တကြံတည်း ကြံစည်လျက်ရှိ၏။

စကားသင်သော
အရွယ်သို့
ရောက်သောအခါ
မိဘများသည်
သူငယ်၏အမူအရာကို စောင့်ကြပ်အကဲခတ်လျက်ရှိကြရာ သားငယ်သည် အခြား
သော ကလေးသူငယ်များကဲ့သို့ ဂူးဂူးဂဲဂဲနှင့် သူငယ်တို့၏ ဘာဝ စကားပြောခြင်း
မပြုသော်လည်း
အချို့သောအသံမျိုးကို
အနည်းငယ်မျှကြားနိုင်ကြောင်းကို
အမူအရာအားဖြင့်
သိရှိကြရ၏။
ထိုအခြင်းအရာကို
တွေ့မြင်ရသည်နှင့်
တပြိုင်နက် ဖခင်ဖြစ်သူသည် အားတက်လာ၍ အနည်းငယ် သဲ့သဲ့မျှ ကြားနိုင်စွမ်း
သော အာရုံကြောကို များများကြီးကြားနိုင် စွမ်းသော အာရုံကြောအဖြစ်သို့
အဘယ်ကြောင့် တိုးချဲ့အားပေး၍ မဖြစ်နိုင်ဘဲ ရှိအံ့နည်းဟု စဉ်းစား, ဆင်ခြင်မိ
လေ၏။
တနေ့သ၌ ဖခင်ဖြစ်သူသည် ခြေနင်းရုံဖြင့် တေးသီချင်းသံ ပေါ်နိုင်သော ပီ
ယာနိုလာခေါ် စန္ဒရားတမျိုးကို ဝယ်ယူလာခဲ့၍ သူငယ်၏ရှေ့၌ တေးသီချင်းများ
ကို တီးပြရာ သူငယ်သည် ကြည်လင်ရွှင်ပျသော မျက်နှာထားနှင့် စန္ဒရားသံကို
နားထောင် လျက်ရှိကြောင်း ဝမ်းမြောက်ဝမ်းသာ တွေ့မြင်ရလေ၏။ တေးချင်း
များအနက် သူငယ်သည် “တစ် (စ) လောင်းဝေး” အမည်ရှိ တေးချင်းသံကို
အထူးသဖြင့် နှစ်သက်ဟန် လက္ခဏာ ရှိလေရာ၊ တနေ့သ၌ သူငယ်သည် ၎င်း
တေးချင်းများကို စန္ဒရားတွင် တပ်ပြီးနောက် စန္ဒရားဘောင်ကို သွားဖြင့် ကိုက်
လျက် နှစ်နာရီတိုင်တိုင် ခြေဖြင့်နင်းကာ နားထောင်လျက် ရှိသည်ကို တွေ့ကြရ
လေ၏။ အရိုးသည် သဒ္ဒါရုံကို ဆောင်ကြဉ်း နိုင်သော အစွမ်းရှိသည်နှင့် သွားဖြင့်
ကိုက်ထားသော အရာ ဝတ္ထုမှ ထွက်သောအသံကို ကြားနိုင်ခြင်းအကြောင်းကို
ဖခင် ဖြစ်သူသည် ထိုအခါကမသိသေးဘဲ ရှိနေရကား၊ သားငယ်၏ အပြုအမူကို
လွန်စွာအံ့သြလျက်ရှိ၏။

၎င်းနောက် ဖခင်သည် သူငယ်၏ ဦးခေါင်းရိုးကို နှုတ်ခမ်းဖြင့် ထိတွေ့လျက်
စကားပြောစမ်းသည့်အခါ သူငယ်သည် ကောင်းစွာကြားနိုင်ကြောင်း သိရှိရ
လေ၏။ ထိုအခြင်းအရာကို တွေ့ရှိရသောအခါ ဖခင်သည် မိမိ၌ ပြင်းစွာဖြစ်ပေါ်
လျက်ရှိသော ဆန္ဒကို သားငယ်၏ စိတ်ဓာတ်ထဲသို့ ကူးပြောင်းပေးနိုင်ရန် သဲလွန်စ
တခု ရချေပြီဟု များစွာအားတက်ခဲ့လေ၏။ ဖခင်သည် ဤနည်းအားဖြင့်သားငယ်
ကိုစကားတတ်အောင် သင်ကြားပေးပြီးနောက် သားငယ်၏စိတ်ထဲ၌ ကိုယ့်ကို
ကိုယ် အားကိုးတတ်သော သဘောထားမျိုးလည်းကောင်း၊ စိတ်ကူးဉာဏ် ထုတ်
တတ်သော အလေ့အကျင့်မျိုးလည်းကောင်း၊ အခြား သူတို့ကဲ့သို့ ကြားတတ် ပြော
တတ်သော အဖြစ်မျိုးသို့ ရောက်လိုသော ဆန္ဒမျိုးလည်းကောင်း ဖြစ်ပေါ်စိမ့်သော
ငှာ ပုံပြင်ဝတ္ထုအမျိုးမျိုးတို့ကို စပ်ဟပ်ကြံဖန်ကာ အိပ်ရာဝင်တိုင်း ပြောပြလေ၏။
နောက်ဆုံး၌ သားငယ်၏ စိတ်ထဲတွင် ထိုချွတ်ယွင်းချက် အတွက်ကြောင့်
နောင်အဖို့၌ အကျိုးမယုတ်စေမည့်အပြင် ၎င်းအချက်ကို အသုံးပြုခြင်းအားဖြင့်
အခြားသူတို့ထက် အကျိုး ကျေးဇူးခံစားဖွယ်ရာ အခွင့်အလမ်းများပင် ပေါ်ပေါက်

လာလိမ့်မည့်အကြောင်းကို စွဲလမ်းယုံကြည်စိမ့်သောငှာ ပုံပြင်ဝတ္ထု များ ဖန်တီး
စီစဉ် ပြောပြခဲ့လေ၏။
သားငယ်သည် ဖခင်၏စကားကို ဆင်ခြေကန်ခြင်း မပြုဘဲ ပြောသမျှကို
စွဲမြဲစွာ ယုံကြည်ထားလေရကား၊ ဖခင်သည် များစွာ ဝမ်းမြောက်လျက်ရှိ၏။
သူငယ်ကို ကျောင်းသို့ ပို့သောအခါ ကျောင်းဆရာများသည် သူငယ်အား ဂရုဏာ
သက်သည့်အတွက် အခြားကျောင်းသားများထက် ပိုမို၍ ဂရုစိုက်ကြလေရကား၊
မိမိ၏ ချွတ်ယွင်းချက်အတွက် အကျိုးမယုတ်သည့်ပြင် အကျိုးပင်ရှိသေးသည်ဟု
သူငယ်၏စိတ်၌ တိုး၍ ယုံကြည်ခြင်း ဖြစ်ရလေ၏။ ထိုအတောအတွင်း သူငယ်၏
ကြားတတ်သော အာရုံကြောသည် တိုး၍အားကောင်းလာသည့် အဖြစ်ကိုလည်း
တွေ့ရှိရလေ၏။ သူငယ်၏ အစ်ကိုတယောက်သည် သတင်းစာများကို ဆိုင်တည်
ခင်းရောင်းချသော အလုပ်ဖြင့် စီးပွားရှာလျက်ရှိရာ ဘလ်ယားဟီးလ်သည် ကိုယ့်
စွမ်းကိုယ်အားကိုးသော သူငယ်တယောက်ဖြစ်သည့်အလျောက် သတင်းစာများ
လှည့်လည်ရောင်းချနိုင်ပါရန် မိဘများအား ခွင့်တောင်းလေ၏။ သို့ရာတွင် မိခင်
ဖြစ်သူသည် နားမပါသော သူငယ်တယောက် ဖြစ်သည့်အတွက် လမ်းပေါ်တွင်
တိုက်မိ ခိုက်မည့် ဘေးအန္တရာယ်မျိုး ရှိတတ်သည်ကို စိုးရိမ်သဖြင့် ခွင့်မပြုဘဲ
ထားခဲ့၏။
တနေ့သ၌
ဘလ်ယားဟီးလ်သည်
မိဘများမရှိခိုက်တွင်
နေအိမ်မှ
တိတ်တဆိတ်ထွက်သွား၍ အိမ်နီးချင်းတယောက်ထံမှ ပိုက်ဆံ ၃ ပဲမျှချေးယူပြီး
လျှင် သတင်းစာများဝယ်ယူ၍ ရောင်းချပြီး နောက် ရသောငွေဖြင့် အဖန်ဖန်
အထပ်ထပ် ခေါက်တုံ့ခေါက်ပြန် ဝယ်ယူရောင်းချလေရာ ညနေမိုးချုပ်သဖြင့် အိမ်
သို့ပြန် လာသောအခါ၌ အမြတ်ငွေ စုစုပေါင်း ၁ ကျပ် ၅ ပဲမျှ ရရှိခဲ့လေ၏။ မိဘ
များသည် အိမ်သို့ပြန်လာသောအခါ ငွေ ၁ကျပ် ၅ ပဲကို ဆုပ်ကိုင်လျက် မောမော
နှင့် အိပ်ပျော်နေသော သားငယ်ကိုတွေ့ကြရကား မိခင်ဖြစ်သူသည် သားငယ်၏
လက်မှ ငွေ၁ကျပ် ၅ ပဲကိုဖြေယူ၍ ဝမ်းနည်းပန်းနည်း ငိုကြွေးရှာလေ၏။
ဖခင်ဖြစ်သူကား ဝမ်းမနည်းသည့်ပြင် လက်ပမ်းပေါက် ခတ်ချင်လောက်
အောင် ဝမ်းမြောက်ဝမ်းသာ ဖြစ်မိလေ၏။ အကြောင်းမူကား ဖခင်သည် မိမိ
သွန်သင်သည့်အတိုင်း သားငယ်၌ ကိုယ့်ကိုကိုယ် အားကိုးတတ်သော စိတ်ဓာတ်
မျိုး ဖြစ်ပေါ် လျက်ရှိကြောင်း လက်တွေ့ တွေ့ရှိရသောကြောင့်ပေတည်း။
မိခင်၏ မျက်စိ၌ကား နားမပါသောမိမိသားငယ်ကလေးသည် ငွေ ၁ ကျပ် ၅
ပဲရမှုအတွက် ရှုပ်ယှက်ခက်နေသော လမ်းများပေါ် တွင် အသက်ကို စွန့်စား၍
သွားလာခဲ့ရရှာသည်ဟု မြင်မိ၏ ဖခင်၏ မျက်စိ၌ကား သားငယ်သည် မိမိ၏
သတ္တိဖြင့် ဘေးအန္တ ရာယ်များကို စွန့်စားသွားလာခဲ့ပြီးနောက် ထမြောက်
အောင်မြင်၍ ပြန်လာခဲ့သည်ဟု မြင်မိ၏။ ဖခင်မူကား ငါ၏ သားငယ်သည် လူညံ့

တယောက်မဟုတ်ဟူ၍ အကဲဖြတ်လိုက်၏။ ထိုကဲ့သို့ အကဲဖြတ်သည့်အတိုင်း
လည်း မှန်ကန်ကြောင်း တွေ့ရလေသည်။
ဘလ်ယားသည်
ကျောင်းတွင်ပညာသင်ကြား၍
အလယ်တန်း၊
အထက်တန်း စသည်တို့ကို အောင်မြင်ပြီးနောက် ကောလိပ်ကျောင်းသို့ပင်
ဆက်လက်သင်ကြားလေရာ ကျောင်းဆရာ များက ၎င်း၏အနီးသို့ ချဉ်းကပ်၍
ပြောပြသော စကားများမှ တပါး၊ စုံလင်စွာမကြားရချေ။ ကျောင်းနှင့် ဆိုင်ရာ
လူကြီးများက ဘလ်ယားကို သာမန်ကျောင်းများတွင် မထားစေဘဲ နားထိုင်းနှင့်
လူအများ ထားသောကျောင်းမျိုးသို့ ပို့စေရန် ပြောကြသော်လည်း ၎င်း၏ဖခင်
သည် မိမိ၏သားငယ်ကို လူချင်းမတူသောကျောင်းမျိုးသို့မပို့ ဟူ၍သန္နိဋ္ဌာန်ချပြီး
လျှင်
“တတ်ချင်တတ်-မတတ်ချင်နေ၊
ခင်ဗျားတို့အပူမဟုတ်ဘူး”ဟူသော
သဘောမျိုးနှင့် ကျောင်းရိုးရိုးသို့ ပို့အပ်မြဲတိုင်း ပို့အပ်လေ၏။ ဖခင်ဖြစ်သူသည်
ကျောင်းအုပ်ချုပ်ရေးဆိုင်ရာ လူကြီးများနှင့် အကြိမ်ကြိမ် စကားများရသော်လည်း
လူကြီးများသည် ထိုသူ၏ စိတ်အားထက်သန်ခြင်းကိုသိရှိကြ၍ နောက်ဆုံးတွင်
လက်လျှော့ကာ လက်ခံကြရလေ၏။
ကောလိပ်ကျောင်း၌ရှိစဉ် နားထိုင်းသောသူတို့အတွက် လျှပ်စစ်ဓာတ်ဖြင့်
အထူးတလည် စီမံပြုလုပ်ထားသော ကိရိယာတန်ဆာ မျိုးရောင်းချသော ဆိုင်တ
ဆိုင်က ထိုကိရိယာမျိုးတခုကိုစမ်းသပ် အသုံးပြုရန်ပေးပို့လိုက်ရာ ဘလ်ယား
သည် ၎င်းကိရိယာကိုစမ်းသပ် အသုံးပြုကြည့်သည်တွင် အံ့သြဖွယ် ထူးခြားခြင်းရှိ
သော အဖြစ်ကို တွေ့ရှိရလေ၏။ အကြောင်းမူကား ဘလ်ယားသည် ထိုကိရိယာ
ကို တပ်ဆင်၍ ဓာတ်ခလုပ်ကို နှိပ်လိုက်သည်တွင် နားကောင်းသော သူများကြား
နိုင်ဘိသကဲ့သို့ ကြည်လင်ထင်ရှားစွာ သဲသဲကွဲကွဲ ကြားရသည်ကိုတွေ့ရှိရ
သောကြောင့်ပေတည်း။ ထိုအခါ ဘလ်ယားမှာ လူချင်းမတူမျှသော အဖြစ်မျိုးမှ
လွတ်မြောက်ခဲ့လေပြီဟု သားအဖ နှစ်ယောက်တို့ ဝမ်းမြောက်ဝမ်းသာ ဖြစ်လိုက်
ကြပုံမှာ ပြောဖွယ် မရှိတော့ချေ။
ထိုနေ့မှစ၍ ဘလ်ယားသည် တယ်လီဖုန်း၊ ရေဒီယို၊ အသံထွက်ရုပ်ရှင်ကား
စသည့် ယခင်က အသုံးမပြုနိုင်ခဲ့သော ပျော်ရွှင်မှုများကို မြိန်ရေ ရှက်ရေ မနေမ
နား အသုံးပြုလျက် ရှိလေ၏။ သဘာဝဓမ္မသည် ထိုသူငယ်အား နားပင်း, လူအ,
အဖြစ်နှင့် တသက်လုံးနေစေရန် လက်မခံဟူ၍ လူချင်းတူတူ သူချင်းမျှမျှဖြစ်
ရအောင် ကြိုးစားခဲ့ရာ နောက်ဆုံးတွင် အောင်မြင် ထမြောက်ကြောင်း တွေ့ ရ
လေသည်။
သို့ရာတွင် ဘလ်ယား၏ ကိစ္စမှာ ဤမျှနှင့် မပြီးသေးချေ။
ချွတ်ယွင်းချက်ကို အကျိုးရှိအောင် အသုံးချဖို့ ကိစ္စ ရှိသေး၏။

မိမိ၏

ဘလ်ယားသည်
သူတပါးနည်းတူ
နားကြားလာရသော
အဖြစ်ကို
ဝမ်းမြောက်ဝမ်းသာ ဖြစ်လှ၍ ထိုကိရိယာ တန်ဆာ လုပ်ကိုင်ရောင်းချသော
ကုမ္ပဏီသို့ မိမိ၏ အဖြစ်အပျက်ကို အတိအလင်း ထုတ်ဖော် ရေးသားလိုက်လေ
ရာ၊ ၎င်း ကုမ္ပဏီ ဆိုင်ရာ လူကြီးများသည် ဘလ်ယား၏ အားရပါးရ ရေးသားထား
သောစာကို မြင်ရသည်နှင့် ဘလ်ယားအား မိမိတို့၏ အလုပ်ရုံသို့ ဖိတ်ကြားခေါ်ငင်
လေ၏။
အလုပ်ရုံသို့ ရောက်သောအခါ အကြီးအမှူး ဖြစ်သော အင်ဂျင်နီယာသည်
ဘလ်ယားအား ရုတ်ခြည်း တလျှောက် လှည့်လည်ပြသလျက်ရှိစဉ် ဘလ်
ယား၏စိတ်ထဲတွင် ရုတ်တရက် အကြံတခု ဖြစ်ပေါ် လာလေ၏။ ထို အကြံ
သည်ကား ဘလ်ယား၏ ချွတ်ယွင်းချက်ကို အကျိုးရှိအောင် အသုံးပြုဖို့ နည်း
လမ်း၏ သဲလွန်စ' ပေတည်း။ အကြောင်းကို ဆိုသော် ဘလ်ယားသည် ကမ္ဘာ
ပေါ်၌ ရှိရှိသမျှသော ဆွံ့အ, နားပင်း သူတို့အား မိမိ၏ အတ္ထုပ္ပတ္တိကို သိရှိအောင်
ပြုလုပ်ပေးခြင်း အားဖြင့် ဒုက္ခိတအဖြစ်မှ လွတ်အောင် ကူညီပေးရန် အကြံ အ
စည်ပင် ဖြစ်ချေ၏။

သို့ဖြစ်ရကား ဘလ်ယားသည် ထိုကိရိယာမျိုး ပြုလုပ် ရောင်းချသော
ကုမ္ပဏီ၏ ရောင်းချပုံနည်းစနစ်ကို တလတိုင်တိုင် သေချာစွာစုံစမ်း၍ ကမ္ဘာပေါ်ရှိ
နားပင်းသူ အပေါင်းတို့နှင့် ဘယ်ကဲ့သို့ ဆက်သွယ်ပေးရမည့် အကြောင်းကို နည်း
သစ်များ တီထွင်စိတ်ကူးလေ၏။ နောက်ဆုံး၌ ဘလ်ယားသည် မိမိ စိတ်ကူး
ကြံစည်ထားသော ရောင်းချနည်း အစီအစဉ်ကို စာရွက် ပေါ်တွင် ပြသလေရာ
လူကြီးများသည် ဘလ်ယား၏အစီအစဉ်ကို အလွန် ကြိုက်နှစ်သက်ကြသည်နှင့်
၎င်းအား ချက်ချင်း ရာထူးပေး၍ ၎င်း၏အကြံအတိုင်း စတင်ဆောင်ရွက်ရန်
အလုပ်ပေး ကြလေ၏။
ဘလ်ယားသည် အလုပ်ဝင်သည်နှင့် တပြိုင်နက် နားပင်း လူအ,များ
အတွက် ကျောင်းတကျောင်း တည်ထောင်၍ ၎င်းတို့အား စကားပီ, နားကြားဖြစ်
အောင် သင်ကြားပေးသော အလုပ်ကိုဆောင်ရွက်လေ၏။ ယင်းသို့ဆောင်ရွက်ရာ၌
ဘလ်ယားပြုလုပ်ပုံမှာ နားပင်းသော လူအ,များကို လူချင်းတူတူ, သူချင်းမျှမျှဖြစ်
လိုသော စိတ်ဆန္ဒမျိုး ပြင်းစွာဖြစ်ပေါ်လာအောင် ရှေးဦးစွာ နှိုးဆွပေးလေ၏။ ၎င်း
အလုပ်မှာ ဘလ်ယား၏ ဖခင်က ဘလ်ယားအား ရှေးဦးစွာ တီထွင်အသုံး ပြုလာခဲ့
သော နည်းစနစ်ဖြစ်လေရာ ဘလ်ယားသည် မိမိ၌ ထမြောက်အောင်မြင် ခြင်းရှိ
သည်ကို တွေ့မြင်ရ၍ ၎င်းနည်းအတိုင်း လိုက်နာ ဆောင်ရွက်ခြင်းအားဖြင့်
မိမိ၏ကျောင်းသား နားပင်းများသည်လည်း အထက်ပါကိရိယာကို အသုံးပြုခြင်း
အားဖြင့် နောက်ဆုံး တွင် စကားပီ, နားကြားအဖြစ်မျိုးသို့တိုင် ရောက်လာကြ
လေသည်။

အထက်ပါ အတ္ထုပ္ပတ္တိကို ဖတ်ရှုခြင်းအားဖြင့်၊ ဖခင်ဖြစ်သူ၌ ဆန္ဒပြင်းစွာဖြစ်
ပေါ်ခြင်းသည် သားဖြစ်သူ၏ စကားပီ, နားကြား အဖြစ်မျိုးသို့တိုင် ရောက်ရုံမျှ
မက တသက်ပတ်လုံး အသက်မွေး ဝမ်းကျောင်းဖြစ်စေသည့် အလုပ်အကိုင်မျိုးကို
ပင် ရစေနိုင်ကြောင်း တွေ့ရှိရပေရကား ဆန္ဒိဒ္ဓိပါဒ်၏ တန်ခိုးကြီးခြင်းကို အဘယ်
သူသည် မယုံကြည် အားမကိုးနိုင်ဘဲ ရှိပါအံ့နည်း။
ပြင်းစွာသော ဆန္ဒဖြစ်ပေါ်၍ ထိုဆန္ဒအတိုင်းဖြစ်မြောက် လိမ့်မည်ဟု စိတ်
ထဲ၌ ကောင်းကောင်းကြီး ယုံကြည်စိတ်ချနိုင်ပါလျှင် ၎င်းဆန္ဒအတိုင်း ပြည့်စုံ
လိမ့်မည်ဟု မှတ်ယူလေလော့။

လောက၌ စိတ်သည် တန်ခိုးအကြီးဆုံးသော အရာဖြစ်သည်ဟု ဘုရားရှင်
ဟောတော်မူခဲ့၏။ ထိုတန်ခိုးကြီးလှသော စိတ်ပြင်းစွာသော ဆန္ဒဖြစ်ပေါ်နေခဲ့
လျှင် ၎င်းဆန္ဒပြည့်စုံမှုအတွက် အဘယ်သူသည် နှောင့်ယှက် ဖျက်ဆီးခြင်းငှာ
တတ်နိုင်ပါအံ့နည်း။ ဆန္ဒပြင်းစွာ ဖြစ်ပေါ်လျက်ရှိသော သူသည် ထိုဆန္ဒ အတိုင်း
ပြည့်စုံမှုအတွက် မနားမနေ အကြံဉာဏ် ထုတ်နေရမည့်ပြင် ကံအားလျော်စွာ
အခွင့်အရေးများ ပေါ်လာသောအခါ တွင်လည်း ၎င်းအခွင့်အရေးများကို မိမိ၏
ဆန္ဒပြည့်စုံမှုအတွက် အံ့သြဖွယ်ရာ အသုံးချတတ်သည်သာလျှင် ဖြစ်ချေ၏။
ယင်းသို့ဖြစ်လျှင် ဆန္ဒတည်းဟူသော စိတ်ဓာတ်၏ တန်ခိုး သတ္တိကို မည်သို့
သော နည်းဖြင့် အသုံးချရ ပါမည်နည်းဟု မေးဖွယ်ရာရှိ၏။ ၎င်းပုစ္ဆာပြဿနာကို
ဤအခန်းနှင့် လာလတ္တံ့သော အခန်းများတွင် ဖြေဆိုလိမ့်မည် ဖြစ်ချေ၏။
လွန်ခဲ့သည့် စစ်ကြီးအတွင်း၌ စီးပွားပျက်ခဲ့သူများ၊ ခေတ်သစ်၌ အမှီပြု၍
စီးပွားရှာကြဦးမည်ဟု ကြံရွယ်ထားသူများမှစ၍ စီးပွားဟောင်းကို ပြန်ရသူများနှင့်
စီးပွားသစ် ရှာကြံလိုသူများသည် ပြင်းစွာသော ဆန္ဒရှိခြင်း၏ တန်ခိုး အင်အား
ကြီးမားခြင်းကို နှလုံးခိုက်အောင် မြဲမြဲစွဲစွဲပိုက်လျက် ဇွဲကောင်းကောင်းနှင့် လုံ့လ
ဥဿာဟ ပြုကြကုန်သတည်း။
https://t.me/mmebooks

အခန်း - ၂
ယုံကြည်ခြင်း

ကြီးပွားရေးအတွက် ဒုတိယခြေလှမ်း
လျှပ်စစ်ဓာတ်သည် ဆွဲငင်တတ်သောအား၊ တွန်းလှန်တတ် သောအားဟူ၍
အားနှစ်မျိုးရှိသကဲ့သို့- လူတို့၏ စိတ်ဓာတ်မှာလည်း အားနှစ်မျိုးရှိ၏။ မေတ္တာ
ဓာတ်၊ ယုံကြည်ခြင်းဓာတ်၊ လိင်ဓာတ်၊ မျှော်လင့်ခြင်းဓာတ်၊ ဆန္ဒဓာတ် စသည်
တို့သည် ဆွဲငင်တတ်သော အားရှိသည့် စိတ်ဓာတ်များ ဖြစ်လေရာ ကြောက်ရွံ့
ခြင်း၊ မုန်းတီးခြင်း၊ မနာလိုခြင်း စသည်တို့သည် တွန်းလှန်တတ်သော အားရှိသည့်
စိတ်ဓာတ်မျိုး ဖြစ်လေသည်။ တွန်းလှန်တတ် သောစိတ်ဓာတ်နှင့် ဆွဲငင်တတ်
သော စိတ်ဓာတ် တို့သည် သဘာဝအားဖြင့် ဆန့်ကျင်ဘက် သဘောရှိသော
စိတ်ဓာတ်များ ဖြစ်ကြသောကြောင့် တခုသောစိတ်အတွင်းဝယ် တပြိုင်နက်တည်း
တည်နေခြင်းငှာ မတတ်ကောင်းချေ။ (ဤစိတ်ဓာတ် အမျိုးမျိုးတို့အကြောင်းကို
နောင်လာလတ္တံ့သော အခန်းတခန်းတွင် စုံလင်စွာ ဖော်ပြရပေဦးမည်)။

ဆွဲငင်တတ်သော စိတ်ဓာတ် ၇ မျိုးတို့အနက် ယုံကြည် ခြင်းဓာတ်၊ မေတ္တာ
ဓာတ်နှင့် လိင်ဓာတ်တို့သည် ခွန်အား အကြီးမားဆုံးသော စိတ်ဓာတ်ဖြစ်၏။ တဦး
တယောက်သော ပုဂ္ဂိုလ်၏ စိတ်ကူးဉာဏ်တွင် ၎င်းစိတ်ဓာတ်မျိုး ကိန်းအောင်
ဖြည့်စွက်လိုက်သည့်အခါ မနှိုင်းယှဉ်သာအောင် ခွန်အား ကြီးမား သန်စွမ်းလာရ
လေသည်။
မေတ္တာဓာတ်နှင့် ယုံကြည်ခြင်းဓာတ်တို့သည် မနောကို အမီပြု၍ ဖြစ်ရ
သော စိတ်ဓာတ်များဖြစ်လေရာ လိင်ဓာတ်မူကား ရုပ်တရားကိုအစွဲပြု၍ ဖြစ်ပေါ်
ရသော ဓာတ်မျိုးဖြစ်ချေ၏၊ ထိုဓာတ်သုံးခုကို ပေါင်းစပ်လိုက်သောအခါတွင်မူကား
လောက၌ မစွမ်းဆောင်နိုင်သောအရာဟူ၍ မရှိလောက်အောင် ခွန်အား ကြီးမား
လှပေ၏။
ယုံကြည်ခြင်း

စိတ်ဓာတ် အားကောင်းအောင်ပြုနည်း
ယုံကြည်ခြင်းတည်းဟူသော စိတ်ဓာတ်သည်ကား အလိုအလျောက် မဖြစ်
ပေါ်ခဲ့လျှင် ဖြစ်ပေါ်အောင် ပြုလုပ်နိုင်သည့်ပြင် ဖြစ်ပေါ်ပြီး ရှိနေလျှင်လည်း

အားကောင်းအောင်ပွားများ ပေးနိုင်သော စိတ်ဓာတ်မျိုးဖြစ်ချေ၏။ အားကောင်း
အောင် ပြုလုပ်နည်း ဆိုသည်မှာ ဘာဝိဂတာ-ဗဟုသိကာ ဟူသော စကားအရ
အကြိမ်ကြမ် အဖန်ဖန်၊ အထပ်ထပ် မနေမနား ပွားများပေးရသော နည်းပင်ဖြစ်
လေသည်။
အကယ်၍ ၃နှစ်ပြည့်သောနေ့တွင် ငွေ ၃ဝ,ဝဝဝိ ပြည့်အောင် ကြွယ်ဝ
ချမ်းသာလာဖို့ ရည်မှန်းထားငြားအံ့။ ထိုနေ့ ထိုရက်တွင် ထိုငွေကိုရလိမ့်မည်ဟု
အကြိမ်ကြိမ်အဖန်ဖန်၊ အထပ်ထပ် နှလုံးသွင်းခြင်းအားဖြင့် နေ့ရက်ရှည်ကြာလာ
သောအခါတွင် ဧကန်မုချ ရရှိလိမ့်မည်ဟူ၍ စိတ်ထဲတွင် ထင်မြင်ယုံကြည်လာခြင်း
ဖြစ်ပေါ် လာပေလိမ့်မည်။ ဤသည်ကား အလွန်တရာ အရေးကြီးလှသော
လေ့ကျင့်ခြင်းတရပ်ဖြစ်ချေ၏။ ကြိုးစား၍ လိုက်နာလေ။ အားနည်းသော ၊ စိတ်
ကို အားကြီးသော စိတ်အဖြစ်သို့ ရောက်အောင် ပြုပြင်ပေးရန်မှာ အကြိမ်ကြိမ်
အဖန်ဖန်ပွားများ ပေးသော နည်းတခုသာရှိကြောင်း သတိပြုလေ။
စိတ်သည် ယဉ်ပါးအောင်ပြုလုပ်ပေးခြင်းအားဖြင့် တဖြည်းဖြည်း ပြုပြင်
ပြောင်းလဲပေးနိုင်သော အရာမျိုးဖြစ်၏။ ဥပမာဆိုသော် အိမ်နီးချင်းတံငါသည် တ
ယောက်သည် ငါး၏ ဦးခေါင်းကို ထုရိုက်နေကြောင်း တွေ့မြင်ရသည့်အခါ
ပထမ၌ မုန်းတီးစက်ဆုပ်ခြင်းဖြစ်၏။ တွေ့မြင်ရဖန်များသဖြင့် ယဉ်ပါးလာသည့်
အခါ သည်းခံနိုင်သောစိတ် ဖြစ်ပေါ်လာ၏။ ထိုမျှမက ကာလရှည်စွာ တွေ့မြင်ရသ
ဖြင့် အလွန်ယဉ်ပါးလာသည့်အခါ ကိုယ်တိုင်ဝင်၍ ထုရိုက်ပေးလိုသော စိတ်ပင်ဖြစ်
ပေါ် လာတတ်၏။ ထို့ကြောင့်လည်း တံငါနားနီးတံငါ၊ မုဆိုးနားနီး မုဆိုးဟူသော
စကားပုံ ပေါ်လာရခြင်းဖြစ်လေသည်။

ပထမ၌ သုံးနှစ်စေ့သောနေ့တွင် ငွေ ၃ဝ,ဝဝဝိ ကြွယ်ဝ လိမ့်မည်ဟု သာမန်
အားဖြင့်သာ ယုံကြည်ကြပေလိမ့်မည်။ ပွားများဖန် များသောအခါ၊ တိုး၍ တိုး၍
ယုံကြည်လာပြီးလျှင် နောက်ဆုံးတွင် (နှလုံးသို့ ခိုက်သည်တိုင်အောင်) ပြင်းပြင်း
ထန်ထန် စွဲစွဲမြဲမြဲ ယုံကြည်လာလိမ့်မည်။
ထို့ကြောင့် တခုသောစိတ်ကူးသည် နှလုံးသို့ခိုက်သည်တိုင်အောင် ပြင်းထန်
လှ၍ ယုံကြည်ခြင်းတည်းဟူသော သဒ္ဓါတရားနှင့် ပေါင်းစပ်လိုက်သည့်အခါတွင်
မူကား၊ ဧကန်မုချဖြစ်မြောက် ရမည်ဟူ၍ တထစ်ချယုံကြည်ပေလော့။

စိတ်ကူးတို့မည်သည် လောကဓာတ်စကားအရ ဦးနှောက်မှ စ၍ဖြစ်ပေါ်
တတ်လေရာ
အချို့သောစိတ်ကူးတို့သည်
ဦးနှောက်တွင်ဖြစ်ပေါ်၍
ဦးနှောက်၌သာ ပျောက်ကွယ်တတ်လေ၏။ အချို့ သောစိတ်ကူးတို့မူကား၊ အလွန်
လေးနက်လှသည်ဖြစ်၍ နှလုံးသို့တိုင်အောင် ထိခိုက်တတ်လေ၏။ ဒုတိယစိတ်ကူး
မျိုးသည် ယုံကြည်ခြင်း သဒ္ဓါဓာတ်နှင့် ပေါင်းစပ်လိုက်သည့်အခါ သာ၍ ခွန်အား

ကြီးမားလာပေရာ၊ မေတ္တာဓာတ်၊ လိင်ဓာတ်တို့နှင့် ပေါင်းစပ်လိုက်ပါမူကား ကမ္ဘာ
ကြီးကို ပြုပြင်ပြောင်းလဲပေးနိုင်သော ခွန်အားအစွမ်းရှိပေ၏။
ယုံကြည်ခြင်းဆိုသည်မှာ နှစ်ဘက်အသွားရှိသောဓားကဲ့သို့ ကောင်းခြင်း
အတွက် လည်းကောင်း၊ ဆိုးခြင်းအတွက် လည်းကောင်း အကျိုးပေးနိုင်သော
စိတ်ဓာတ်မျိုးဖြစ်၏။ များစွာသော လူတို့သည် ဤအကြောင်း ထိုအကြောင်းမှ
စ၍ အကြောင်းအမျိုးမျိုးတို့ကြောင့် စီးပွားဥစ္စာ မဖြစ်နိုင်ဟူသော အယူဝါဒ၌
စွဲလမ်းယုံကြည်ခြင်း ရှိတတ်ကြလေရာ ထိုသူတို့သည် မိမိတို့ကိုယ်ကို မိမိတို့
နှစ်သက်ကြသော သူတို့ပေတည်း။ အကြောင်းမူကား ထိုသူတို့သည် မိမိကိုယ်ကို
မကြီးပွားနိုင်ဟူ၍ တထစ်ချ ယုံကြည် ဆုံးဖြတ်ထားသူများ ဖြစ်သောကြောင့်ပေ
တည်း။

တစုံတခုသောအရာကို အလိုရှိသော ဆန္ဒပြင်းစွာ ဖြစ်ပေါ်၍ မိမိ၏စိတ်ကို
လေ့ကျင့်နေသည့်အခါ လိုအပ်သော အရာသည် မိမိ၏လက်ဝယ်သို့ ရောက်နေပြီး
သကဲ့သို့ ယုံကြည် စိတ်ချထား၍ ရရှိပြီးသကဲ့သို့ ပြုမူကျင့်ကြံလေလော့။
စိတ်သည် အလွန်ဆန်းကြယ်သော အရာဖြစ်လေရာ မိမိ၏စိတ်ကို
မိမိ၏စိတ်က အမိန့်ပေး၍ ခိုင်းစေနိုင်၏။ ယုံယုံကြည်ကြည်နှင့် စိတ်ချလက်ချ
ပေးလိုက်သော အမိန့်တခုကိုစိတ်သည် တော်လှန် ငြင်းဆန်ခြင်းငှာ မတတ်
ကောင်းချေ။
ဤမျှလောက်အထိ ဖတ်ရှုမိသော သူတို့သည် မိမိတို့၏ စိတ်ကို အမိန့်ပေး၍
စေခိုင်းရာ၌ ယုံကြည်ခြင်း စိတ်ဓာတ်နှင့် ပေါင်းစပ်ကာ အမိန့်ပေးရန် နည်းလမ်း
ကို ကိုယ်တိုင် စမ်းသပ် လေ့ကျင့်နိုင်လောက်ပေပြီ။ ဤကဲ့သို့ မှန်ကန်စွာ
အလေ့အကျင့်ပြုသည့်အခါ နေရာတကျဖြစ်လာသော အခြေသို့ ဆိုက်ရောက်ရ
မည်ဖြစ်ရာ အညွှန်းများကို ဖတ်ရှုနားလည်ရုံမျှနှင့် နေရာကျနိုင်မည် မဟုတ်
ကြောင်းကိုလည်း သတိပြုပါလေ။
ယုံကြည်ခြင်းတည်းဟူသောသဒ္ဓါစိတ်ဓာတ်သည်
လေ့ကျင့်ခြင်းအားဖြင့်
ဖြစ်ပေါ်အောင် သို့မဟုတ် ခွန်အားသန်စွမ်းအောင် ပြုပြင်ပေးနိုင်သော အရာမျိုး
ဖြစ်လေရာ ထိုလေ့ကျင့်ခန်းသို့ မရောက်မီ ယုံကြည်ခြင်းတည်းဟူသော သဒ္ဓါ
စိတ်ဓာတ်၏ အနက်သဘောကို ဖော်ပြပေဦးအံ့။
ပထမဦးစွာ မိမိအစွမ်းအစကို ယုံကြည်၍ သဘာဝ ဓမ္မ၏ တန်ခိုးသတ္တိ
ကြီးမားခြင်းကိုလည်း ယုံကြည်လေလော့။
ယုံကြည်ခြင်းတည်းဟူသော သဒ္ဓါ စိတ်ဓာတ်သည် သဘာဝ ဓမ္မ၏
အသက်သွေးကြောဖြစ်၍ သတ္တဝါတို့၏ စိတ်ကူးကို လှုပ်ရှားနိုးကြားခြင်းအဖြစ်သို့
ရောက်စေနိုင်၏။

ထိုသဒ္ဓါစိတ်ဓာတ်ကို အမှီပြု၍ စိတ်ကူးတို့သည် အညှောင့် အညွန့်အတက်
များ ဝေဝေဆာဆာ ပေါက်လာနိုင်ကြကုန်၏။
ယုံကြည်ခြင်းတည်းဟူသော
သဒ္ဓါစိတ်ဓာတ်သည်
ခေတ်ကာလ
လောကဓာတ်ပညာဖြင့် ပိုင်းခြားဝေဖန်ခြင်းငှာ မတတ်ကောင်းသော အရာတို့ကို
စွမ်းဆောင်နိုင်၏။ ယုံကြည်ခြင်း တည်းဟူသော သဒ္ဓါစိတ်ဓာတ်သည် ဆုံးရှုံးခြင်း
ကို ကုသရန်အတွက် အကောင်းဆုံးသော ဆေးနည်းဖြစ်၏။

ယုံကြည်ခြင်းတည်းဟူသော သဒ္ဓါစိတ်ဓာတ်သည် ဆန္ဒဓာတ်နှင့် ပေါင်းစပ်
သည့်အခါ သဘာဝဓမ္မ၏ လျှို့ဝှက်နက်နဲသော ဆေးနည်းများကို သိနိုင်စွမ်း၏။
အထက်ပါ ဖော်ပြထွက်ဆိုချက်များသည် တခုစီ တခုစီ မှန်ကန်ကြောင်းကို
သက်သေ တခုစီဖြင့် ထင်ရှားအောင် ဖော်ပြနိုင်ပေသည်။
ယုံကြည်ခြင်းဆိုသည်မှာ စင်စစ်အားဖြင့် မိမိ၏ စိတ်ဓာတ်ကို မိမိ စေခိုင်း
နိုင်ခြင်းပင် ဖြစ်သောကြောင့် အဖန် တလဲလဲ ပွားများခြင်းအားဖြင့် ထိုစိတ်ဓာတ်
ကို မွေးမြူခြင်းအပေါ်တွင် တည်လျက်ရှိ၏။
ဤနေရာ၌ မိမိ၏စိတ်ဓာတ်ကို မိမိ အလိုရှိသည့်အတိုင်း အဖန်တလဲလဲ
ပွားများခြင်းအားဖြင့် လိုအပ်သောစိတ်ဓာတ်မျိုး ဖြစ်ပေါ်နိုင်ခြင်းအကြောင်းကို
ဖော်ပြရပေဦးအံ့။

မှန်သောအရာကိုဖြစ်စေ၊ မှားသောအရာကိုဖြစ်စေ အဖန် တလဲလဲ ပွားများ
သည့်အခါ စိတ်ထဲတွင် အဟုတ်တကယ်မှတ်ထင်လာရကြောင်းကို ဆိုင်ကော်
လော်ဂျီပညာက ဖွင့်ဆိုထား၏။ ဗုဒ္ဓဘာသာတရားတော်တွင်လည်း အနိစ္စ၊ ဒုက္ခ၊
အနတ္တ တည်းဟူသော လက္ခဏာရေးသုံးပါးကို ကိန်းသေ အမှန်ပြု၍ ပွားများခြင်း
အားဖြင့် နောက်ဆုံးတွင် လက္ခဏာပေါက်သော အရိယာတယောက် ဖြစ်လာနိုင်
ကြောင်း အတည့်အလင်းဖော် ပြထား၏။
မည်သူမဆို မိမိ၏စိတ်ထဲ၌ အထွတ်အထိပ်ထားသောစိတ်ကူး သည် ထိုသူ
အား ဆွဲဆောင်လျက်ရှိ၏။ တခုသော စိတ်ကူး သို့မဟုတ် အကြံအစည်ကို စိတ်ထဲ
တွင်လက်ခံထား၍ ၎င်းစိတ်ကူးကို နှလုံးသို့ ခိုက်သည့်တိုင်အောင် သိမ်းပိုက်ထား
ပါမူကား အကြင်သူ၏ ပြုလုပ်ပြောဆို ကြံစည်မှုဟူသမျှတို့သည် မူလစိတ်ကူး၏
လမ်းကြောင်းအတိုင်းသာ စွပ်၍လိုက်ရမည် ဖြစ်ချေ၏။ မည်သည့်စိတ်ကူးမျိုးဖြစ်
စေ၊ နှလုံးသို့ခိုက်သည်တိုင်အောင် ပြင်းထန်စွဲမြဲခြင်းရှိသည့်အခါ (အာရမ္မဏပစ္စယ
သတ္တိ၊ အာသေဝနပစ္စယသတ္တိတို့၏ အစွမ်းဖြင့်) လောကကို လွှမ်းမိုးနိုင်သည်အထိ
ကျော်လွန်နိုင်သည်အထိ တန်ခိုးသတ္တိကြီးမားကြောင်းကို ယုံကြည်ပါလေ။

တစုံတခုသော စိတ်ကူးအကြံအစည်ကို စိတ်ထဲတွင် လက်ခံထားသည့်အခါ
ထိုအကြောင်းကို အထပ်ထပ် နှလုံးသွင်းခြင်းသည် မျိုးစေ့ကို ရေလောင်းပေးခြင်း

နှင့် လည်းကောင်း၊ မြေဩဇာထည့်သွင်းပေးခြင်းနှင့်လည်းကောင်း တူလှပေ၏။
ထို့ကြောင့် မိမိ၏ ရည်ရွယ်ချက်ကို စာဖြင့်ထင်ရှားစွာ ရေးသား၍ နံနက်ရော ညပါ
ကိုယ်တိုင် ကြားနိုင်လောက်အောင် ရွတ်ဖတ်စေဖို့ ညွှန်ပြရခြင်း ဖြစ်လေသည်။
မိမိ၏ ရည်ရွယ်ချက်တခုကို ထမြောက်အောင် ဆောင် ရွက်နေသည့်
အတောအတွင်း ပတ်ဝန်းကျင်၌ ဆန့်ကျင်ဘက် စိတ်ဓာတ်တို့ကို ရှောင်ကွင်း၍
မိမိစိတ်တိုင်းကျ နေထိုင်နိုင် အောင် စီမံထားပါလေ။ မိမိကိုယ်ကို မိမိ စစ်ဆေး
လိုက်သည့် အခါ အကြီးဆုံးသော ပြစ်ချက်ကြီးတခု တွေ့ရှိတတ်သည်ကား မိမိ
ကိုယ်ကိုမိမိ မယုံကြည်တတ်ခြင်းပင် ဖြစ်ချေ၏။ ဤ ချွတ်ယွင်းချက်ကို ပပျောက်
အောင် ပြုလုပ်ပေးရန်နှင့် “ရဲဆေးတင်ပေးရန် နည်းလမ်းမှာ မိမိစိတ်ကို မိမိ ထပ်
ခါတလဲလဲ အားပေးခြင်းအားဖြင့် အောက်ပါအတိုင်းလေ့ကျင့်ပေးရန်လို၏။
ကိုယ့်အစွမ်းကို ကိုယ်ယုံကြည်အောင်
လေ့ကျင့်နည်း
၁။ ငါမှန်းထားသော ရည်ရွယ်ချက်အတိုင်းပြည့်စုံအောင် ဆောင်ရွက်နိုင်
သော အစွမ်းသတ္တိသည် ငါ၌ အမှန်ရှိသည်။ ထို့ကြောင့် ၎င်းရည်ရွယ်ချက်အတိုင်း
ပြည့်စုံအောင် မနေမနား ကြိုးစား၍ ဇွဲကောင်းကောင်းနှင့် ငါဆောင်ရွက်ရမည်။ မ
ပြည့်စုံ မချင်း ဆောင်ရွက်ရန် ငါ ယခု သစ္စာပြုမည်။
၂။ ငါ၏ ရည်ရွယ်ချက်ကြောင့် ငါ၏ အစွမ်းသတ္တိများ ထွက်ပေါ်လာ၍
ရည်ရွယ်ချက် အတိုင်း ပြည့်စုံလိမ့်မည်ဟု ငါသိသည်။ ထို့ကြောင့် ရည်ရွယ်ချက်
အတိုင်း ပြည့်စုံသော တနေ့တွင် ဘယ်လို လူတယောက် ဖြစ်လာပါလိမ့်မည်ဟု
စိတ်ထဲ၌ ထင်ထင်ရှားရှား ထင်မြင်ရအောင် နေ့တိုင်းနာရီဝက်ကျ ငါစိတ်ကူး၍
ကြည့်မည်။
၃။ ငါ၏ ဆန္ဒအစွမ်းကြောင့် ငါ၏ရည်ရွယ်ချက် ပြည့်စုံစေဖို့ နည်းလမ်းတခု
ခု ပေါ်ပေါက်လာရမည်ဟု ငါသိသည်။ ထို့ကြောင့် ငါ့သတ္တိကို ငါတိုး၍ ယုံကြည်
အားကိုးလာအောင် နေ့တိုင်း ၁ဝ မိနစ် လေ့ကျင့်ပေးမည်။
၄။ ငါ၏ ရည်ရွယ်ချက်ကို သေချာစွာ ရေးသားဖော်ပြ ထားပြီးပြီ။ ထို
ရည်ရွယ်ချက်အတိုင်း ပြည့်စုံလိမ့်မည်ဟု စိတ်ချယုံကြည်ခြင်း မရှိသေးသမျှ
ကာလပတ်လုံး ဆက်လက်၍ ငါကြိုးစားမည်။
၅။ မှန်ကန်ခြင်းနှင့် တည့်မတ်ခြင်းတို့ အပေါ်၌ အခြေခံ မပြုခဲ့လျှင် မည်
သည့်စည်းစိမ်မျိုး၊
မည်သည့်အခြေအနေမျိုးမှ
မတည်တံ့နိုင်ကြောင်း
ငါ
ကောင်းကောင်းသိသည်။ ထို့ကြောင့် ပတ်သက်သူအားလုံး အကျိုးမများစေသော

အမှုကိစ္စမျိုးကို ငါမဆောင်ရွက်။ ငါက သူတပါးအကျိုးကို လိုလိုချင်ချင် သယ်ပိုး
ဆောင်ရွက်ပေးခြင်းအားဖြင့် ငါ့အကျိုးကို သူတပါးတို့သယ်ပိုးဆောင်ရွက်ပေးစေ
မည်။ သူတပါးအပေါ်၌ ဖြူစင်သန့်ရှင်းသော _ စိတ်မျိုးမထားလျှင် ငါ့
အကြံအစည် အထ မမြောက်နိုင်ကြောင်း ငါသိသောကြောင့် သူတပါးကို မုန်းတီး
ခြင်း၊ မနာလို ဝန်တိုခြင်း၊ ငြူစူခြင်း၊ တကိုယ်ကောင်းကြံခြင်း စသော စိတ်ညစ်
များကို ပယ်ထုတ်၍ မေတ္တာစိတ်ကိုသာ ပွားများပေမည်။
ငါ့ ကိုယ်ကိုဖြစ်စေ၊ သူတပါးကို ဖြစ်စေ၊ ယုံကြည်စိတ်ချသော စိတ်မျိုး ထား
ခြင်းအားဖြင့် သူတပါး တို့က ငါ့ကို ယုံကြည်စိတ်ချအောင် ပြုလုပ်မည်။

အထက်ပါနည်းစနစ်ကို ရေးကူး၍ အောက်၌လက်မှတ်ထိုး ပြီးလျှင်
အာဂုံဆောင်ထား၍ တနေ့လျှင် တကြိမ်ကျ အသံထုတ်၍ ရွတ်ဆိုရမည်။ ယင်းသို့
ရွတ်ဆိုစဉ် အခါ ဖော်ပြရာပါ အခြင်းအရာများသည် ငါ၏ စိတ်ကူးဉာဏ်နှင့်
အပြုအမူတို့ကို ပြုပြင်ပြောင်လဲခြင်းဖြစ်၍ ငါသည် ကိုယ့်အစွမ်းကို ကိုယ်ယုံကြည်
ပြီး ထမြောက်အောင်မြင်သော လူတယောက်ဖြစ်လာတော့မည်ဟု စိတ်ထဲ၌
ကောင်းကောင်းကြီး ယုံကြည်ရမည်။
အဖန်တလဲလဲ နှလုံးသွင်းခြင်းသည် မည်သည့်အတွက်ကြောင့် အကျိုး
ဖွံ့ဖြိုးစေသည်ဟု အနောက်တိုင်း လောကဓာတ်နှင့် ဆိုင်ကော်လော်ဂျီဆရာကြီး
တို့ ဖော်ပြခြင်းငှာ မစွမ်းနိုင်ကြသော် လည်း မြတ်စွာဘုရားမူကား အာသေဝန
ပစ္စယသတ္တိဖြင့် ကျေးဇူးပြုခြင်း ဖြစ်သည်ဟု ပဋ္ဌာန်းပါဠိတော်တွင် ဟောတော်မူ
လေသည်။ ကြောက်တတ်သောစိတ်ကို လက်သင့်ခံ၍ မွေးမြူထားခဲ့လျှင်
တိုး၍တိုး၍ ကြောက်လာခဲ့သည့် နည်းတူ ရဲရင့်သော စိတ်ကိုလက်သင့်ခံ၍ မွေးမြူ
ထားလျှင်လည်း တိုး၍တိုး၍ ရဲရင့် လာရမြဲ ဖြစ်လေသည်။ ထို့ကြောင့် တက်စရှိ
လျှင် ဟူသော စကားဖြစ်ပေါ်လာရခြင်းဖြစ်၏။ စိတ်ထဲ၌တကယ်ထင်မှတ်လျှင်
တကယ်ဖြစ်တတ်သည့်အကြောင်းကို ဥပမာတခု ဆောင်ဦးအံ့။
ဘဏ်တိုက်အရာရှိကြီးတဦးသည် လူကြီးများ၏သဘောတူညီ ချက်မရှိဘဲ
ဘဏ်တိုက်မှငွေများကို တိတ်တဆိတ်ထုတ်ယူပြီး ကစားလောင်းစားပြုလုပ်ရာ
ဆုံးရှုံးခဲ့၏။ ငွေစာရင်းစစ်ဆေးမည့် နေ့တွင် ထိုသူသည် ထွက်ပြေးတိမ်းရှောင်နေ
ခဲ့၍ တခုသော ဟိုတယ်တွင် အခန်းတခုငှားပြီးလျှင် ပုန်းအောင်းနေခဲ့၏။ လိုက်လံ
ရှာဖွေကြသောလူများသည် ထိုလူကို ဟိုတယ်ခန်းတွင် တွေ့ကြသောအခါ ထို
သူ၏နှုတ်မှ ရှက်လှချေရဲ့ဗျာ၊ ရှက်လွန်းလို့ ကျုပ်သေရချေရဲ့ဗျ ဟု တတွတ်တွတ်
ရေရွတ် ညည်းတွား နေသည်ကို တွေ့ကြရ၏။ ထိုသူသည် ၃ ရက်အတွင်း သေဆုံး
လေရာ ဆရာဝန်များက စိတ်ဖြင့် ကိုယ့်ကိုကိုယ် သတ်၍ သေသည်ဟု ထွက်ဆိုကြ
ဖူးလေသည်။

စင်စစ်သော်ကား
ထိုသူသည်
ရှက်ရုံနှင့်သေနိုင်သည်မဟုတ်။
ရှက်
သည့်အတွက်ကြောင့် သေရတော့မည်ဟု စိတ်က ပြဋ္ဌာန်း ယုံကြည်ထား
သည့်အတွက် သေရခြင်းဖြစ်လေသည်။
စိတ်သည်
အလွန်တန်ခိုးကြီး၏။
ထင်မြင်သည့်အတိုင်းဖြစ်နိုင်သော
အစွမ်းသတ္တိလည်း ရှိ၏။ တန်ခိုးရှိသော စိတ်ရှိသည့် ပုဂ္ဂိုလ်က မြေကြီးကို ရေဖြစ်
စေဟုနှလုံးသွင်းလိုက်လျှင် အကယ်ပင် ရေဖြစ်နိုင်၏။ ရှင်မောဂ္ဂလာန်မထေရ်
သည် တန်ခိုးကြီးသည် ဆိုရာ၌ ထိုပုဂ္ဂိုလ်သည် တန်ခိုးကြီးသည်မဟုတ်။ ထို
ပုဂ္ဂိုလ်၏ လေ့ကျင့်ထားသော စိတ်သည်သာလျှင် တန်ခိုးကြီးခြင်း ဖြစ်၏။
စိတ်၏တန်ခိုးသတ္တိကို ယုံကြည်လေ။ စိတ်၏တန်ခိုးသတ္တိကို တိုးတက်
အောင် ပြုလုပ်နည်းမှာ အဖန်တလဲလဲ ပွားများခြင်းသာဖြစ်ကြောင်း သတိပြု
လေ။

တက်ကြွသောစိတ်ကို မွေးမြူလျှင် ကြာလေတက်လေဖြစ်ရမည့်နည်းတူ
နိမ့်ကျလျှောဆင်းသောစိတ်ကို မွေးမြူထားလျှင်လည်း ကြာလေ လျှောဆင်းလေ
ဖြစ်ရမည် မုချဖြစ်၏။
ဤစကားသည် ၂ နှင့် ၂ ပေါင်းလျှင် ၄ ဖြစ်သည်ဟူသော စကားကဲ့သို့ပင်
မှန်ကန်လှ၏။
ဤအကြောင်းနှင့် ပတ်သက်၍ အနောက်တိုင်းလင်္ကာဆရာကြီး တယောက်
ရေးသားထားပုံမှာ အချက်ကျလှသဖြင့် ဖော်ပြလိုက်ရ၏။

ကမ္ဘာလောကကြီး၌ အောင်ပန်းကို ဆွတ်လှမ်းနိုင်သူတို့မှာ အမြန်အဆန်
ဆုံး လူများချည်းလည်း မဟုတ်။ ကာယဗလ၊ ဉာဏဗလ အကြီးဆုံးလူများချည်း
လည်း မဟုတ်။ မိမိကိုယ်ကို ဆွတ်လှမ်းနိုင်သော အစွမ်းသတ္တိရှိသည်ဟု ယုံကြည်
စိတ်ချထား သူတို့သာလျှင် ဆွတ်လှမ်းနိုင်ကြ၏။
သင်၏ စိတ်ဓာတ်အတွင်း၌ ထမြောက်အောင်မြင်ခြင်း၏ မျိုးစေ့ကလေး
သည် ကိန်းအောင်းလျက်ရှိ၏။ ၎င်းကိုနှိုးဆွ၍ ပြုစုပျိုးထောင်ပေးခြင်းအားဖြင့်
ထမြောက် အောင်မြင်ခြင်းသို့ ရောက်အောင် တိုက်တွန်းပေးလေလော့။
စောင်းကောက်အတွင်း၌ တေးသံအမျိုးမျိုး ရှိသော်လည်း ကျင်လည်စွာ
တီးခတ်မှသာလျှင်
သာယာသောအသံ
ဖြစ်ပေါ်
လာနိုင်၏။
ထို့အတူ
သင်၏စိတ်သည် စောင်းကောက်နှင့် တူလှ၏။ သာယာသောတေးသံ ထွက်
ပေါ်လာလေအောင် လေ့ကျင့်၍ တီးခတ်လေလော့။
ယုံကြည်ခြင်းနှင့်အလားတူ တန်ခိုးအင်အား ကြီးမားသော စိတ်ဓာတ်တခု
သည်ကား လိင်နှင့်ပတ်သက်သော စုံမက်ချစ်ခင်ခြင်း စိတ်ဓာတ်ပင် ဖြစ်၏။ ဤ

နေရာ၌ ချစ်ခင်ခြင်းတည်းဟူသော မေတ္တာစိတ်ဓာတ်သည် သုံးမျိုးရှိကြောင်းကို
ပိုင်းခြားဝေဖန်၍ ပြရပေဦးအံ့။
သဗ္ဗေသတ္တာဟူသော မေတ္တာပို့ခြင်း၌ သတ္တဝါဟူသမျှ အပေါ်တွင် ထားအပ်
သောမေတ္တာစိတ်မျိုးကို ဗြဟ္မစိုရ်မေတ္တာဟူ၍ ခေါ်ဆိုထိုက်၏။ ရာဂအရင်းခံ၍
ယောက်ျားနှင့်မိန်းမတို့ ထားရှိတတ်သော မေတ္တာမျိုးကို ချစ်ခင်စုံမက်ခြင်းဟူ၍
ခေါ် ဆိုထိုက်၏။ ယောက်ျားသည် မိန်းမအား လည်းကောင်း၊ မိန်းမသည်
ယောက်ျားအား လည်းကောင်း ရာဂ၏ အစွမ်းဖြင့် ရရှိသော စိတ်မျိုးသက်သက်ကို
လိင်စိတ်ဟူ၍
ခေါ်ထိုက်၏။
အချို့သော
ယောက်ျားမိန်းမတို့သည်
အကြင်လင်မယား အဖြစ်နှင့် အတူတကွ ပေါင်းသင်းဆက်ဆံ နေထိုင်ကြငြား
သော်လည်း စင်စစ်အားဖြင့် ချစ်ခင်စုံမက်သော မေတ္တာစိတ်မျိုး အလွန်နည်းပါး
လှ၍ တယောက်ကိုတယောက် ရလိုမှုတည်းဟူသော ရာဂစိတ်၊ သို့မဟုတ် လိင်
စိတ်သည်သာလျှင် ခွန်အား ကြီးမားလျက်ရှိ၏။ ပထမ၌တယောက်ကိုတယောက်
ချစ်ခင် စုံမက်ပါသည်ဆိုသော်လည်း ရပြီးသဖြင့် ရာဂစိတ်၏ ကျေနပ်ခြင်းရှိသည့်
အခါ ချစ်ခင်စုံမက်ခြင်း လျော့ပါးသွားသည်ကို တွေ့ရတတ်ပေသည်။ အမှန်ကိုဆို
ရသော် အကယ်စင်စစ် စုံမက် ချစ်ခင်သော လင်စုံမယားစုံတို့၏ ရာခိုင်နှုန်းသည်
အလွန်နည်းပါးလှပေရာ များစွာသော လင်မယားတို့မှာ လိင်စိတ်အားဖြင့်သာလျှင်
တယောက်နှင့် တယောက် နှောင်ဖွဲ့ထားခြင်းဖြစ်ချေ ၏။ အကယ်စင်စစ် စုံမက်
ချစ်ခင်သော လင်မယားတို့ မူကား ရပြီးသော်လည်း ကြာလေ စုံမက်ချစ်ခင်လေရှိ
ကြရ၍ ကွာရှင်းခြင်းလည်း မရှိနိုင်ချေ။ ဤအချက်သည် အလွန်တရာ သိမ်မွေ့
ရကား စဉ်းစားကြည့်သော သူတို့သာလျှင် သိနိုင်ကြပေလိမ့် မည်။

အထက်ပါ မေတ္တာစိတ် အမျိုးမျိုးတို့တွင် ယောက်ျားနှင့် မိန်းမ ချစ်ကြိုက်
စုံမက်ခြင်းတည်းဟူသော မေတ္တာစိတ်ဓာတ်မျိုးသည် လောကီကြီးပွားမှု အရေး
တွင် အလွန်တရာ ခွန်အားကြီးမားလှသော စိတ်ဓာတ်မျိုးဖြစ်ချေ၏။ လောကီ
ဘက်ဆိုင်ရာ ကြီးပွားမှုကိစ္စတွင် အထွတ်အထိပ်သို့ ရောက်အောင် တတ်နိုင်သော
ပုဂ္ဂိုလ်ကြီးတို့၏ အတ္ထုပ္ပတ္တိများကို ဖတ်ရှုသည့်အခါ အဆိုပါ ချစ်ကြိုက်စုံမက်ခြင်း
တည်းဟူသော မေတ္တာစိတ်ဓာတ်၏ လှုံ့ဆော်မှုကြောင့် ထိပ်သီးသို့ ရောက်သွားနိုင်
ခြင်း ဖြစ်ကြောင်း တွေ့ရှိရပေသည်။ ချစ်ကြိုက်စုံမက်ခြင်းတည်းဟူသော မေတ္တာ
စိတ်ဓာတ်ဆိုသည်မှာ ဆွဲငင်ခြင်းတည်းဟူသော ခွန်အားမျိုး အများကြီးရှိတတ်
သည့် စိတ်ဓာတ်မျိုး ဖြစ်ပေရကား လောက၌ရှိသမျှသောအရာတို့ကို မိမိထံသို့
ရောက်အောင် ဆွဲငင် ခေါ်ယူနိုင်စွမ်း သတ္တိရှိ၏။ ထို့ကြောင့် ထိုသူများတို့ ကြံစည်
ဆောင် ရွက်လျက်, ထမြောက်အောင်မြင်ရသည်သာ များလေသည်။ အမေရိကန်
သမ္မတဟောင်း
ခေါင်းဆောင်
တဦးဖြစ်သော
အာဗျဟင်လင်းကွန်းသည်
လည်းကောင်း၊ နပိုလီယန်စစ် ဗိုလ်ကြီးသည် လည်းကောင်း၊ နယ်လ်ဆင် စစ်ဗိုလ်
ကြီးလည်းကောင်း၊ စာရေးဆရာကြီး ချားလ်ဒစ်ကင်းသည်လည်းကောင်း၊ များစွာ
သောကမ္ဘာကျော် ပုဂ္ဂိုလ်ကြီးတို့သည်လည်းကောင်း စုံမက်ချစ်ခင်ခြင်း တည်း

ဟူသော စိတ်ဓာတ်ကို အခြေခံပြု၍ ထွန်းကားကြီးပွားသွားကြကြောင်း တွေ့ရ
ပေ၏။
သို့သော် ဆွဲငင်တတ်သောသဘောရှိသည့် ယုံကြည်ခြင်းတည်းဟူသော
စိတ်ဓာတ်အကြောင်းကို ဆက်လက်ဖော်ပြပေဦးအံ့။

ယခုခေတ်၌ ယုံကြည်ခြင်း၏ တန်ခိုးသတ္တိကို အထင်ရှားဆုံး ဖော်ပြလျက်ရှိ
သော ပုဂ္ဂိုလ်သည်ကား မဟတ္တမဂန္ဒီပင် ဖြစ်၏။ ယခုခေတ်ကာလတွင် လူဦးရေ
အများဆုံးအပေါ်၌ တန်ခိုး သြဇာ လွှမ်းမိုးလျက်ရှိသော ပုဂ္ဂိုလ်သည်ကား မဟတ္တ
မဂန္ဒီ ပင်ဖြစ်၏ အချို့သောသူတို့မှာ ရာထူးအတွက်ကြောင့် ဖြစ်စေ ဓနဥစ္စာ
အတွက်ကြောင့်ဖြစ်စေ၊ မျိုးရိုးဇာတိကြောင့် ဖြစ်စေ၊ လူဦးရေအတော်အတန်မျှ
လောက် အပေါ်တွင် သြဇာလွှမ်းမိုး နိုင်ကြ၏။ မစ္စတာဂန္ဒီမူကား ယုံကြည်ခြင်း
တည်းဟူသော သဒ္ဓါစိတ်သက်သက်ဖြင့် လူဦးရေ ကုဋေ ၂ဝ ကျော်တို့အပေါ်၌ သြ
ဇာလွှမ်းမိုးလျက်ရှိခြင်းမှာ ကမ္ဘာ၏ရာဇဝင်တွင် အံ့မခန်း အဖြစ်အပျက်တခုပေ
တည်း။ မစ္စတာဂန္ဒီသည် ဓနဥစ္စာအစွမ်း ဖြင့်လည်းကောင်း ရာထူးဂုဏ်ထူး အစွမ်း
ဖြင့် လည်းကောင်း၊ လေယာဉ်ပျံ မရှင်းဂန်း အမြောက်တပ်တို့၏ အစွမ်းဖြင့်
လည်းကောင်း၊ မတတ်နိုင်သောအရာတို့ကို ယုံကြည်ခြင်းတည်းဟူသော သဒ္ဓါ
စိတ်ဓာတ် အစွမ်းဖြင့် စွမ်းဆောင်လျက်ရှိ၏။ လူ ဦးရေ ကုဋေ ၂ဝ ကျော်တို့ကို တ
ကိုယ်တည်း တစိတ်တည်း ကဲ့သို့ ပေါင်းစည်းထားနိုင်သော တန်ခိုးသတ္တိမှာ
ယုံကြည်ခြင်း သဒ္ဓါတရား၏ အံ့ဩဖွယ်သော အစွမ်းပေတည်း။
ကမ္ဘာသူကမ္ဘာသားတို့သည် ယုံကြည်ခြင်း၏ တန်ဖိုးကို နားလည်လာကြ
သောအခါ အလုပ်ရှင်နှင့် အလုပ်သမား၊ ဓနရှင်နှင့် ဆင်းရဲသားတို့သည် တ
ယောက်ကိုတယောက် ယုံကြည်အားထားလျက် အတူတကွ လုပ်ကိုင်တတ်ကြ
မည် ဖြစ်ပေသည်။
https://t.me/mmebooks

အခန်း - ၃
အဖန်တလဲလဲ ပွားများရခြင်း

ကြီးပွားရေးအတွက် တတိယခြေလှမ်း
တခုသော စိတ်ကူးအကြံအစည် ဖြစ်ပေါ်လာသည့်အခါ ကောင်းသော
အကြံအစည်ဖြစ်စေ၊ မကောင်းသောအကြံအစည် ဖြစ်စေ၊ ထိုစိတ်ကူးအကြံအစည်
အတိုင်း ဆောင်ရွက်ရန် အခွင့်မသာသဖြင့် သတိမေ့လျော့ ပျောက်ပျက်သွားသည်
ဟု မှတ်ထင်ရသော်လည်း ထိုအကြံအစည်သည် စိတ်ထဲပွင် လှိုင်းဂယက် ရိုက်
ထားခဲ့ဖူးသကဲ့သို့ ကျန်နေရစ်သည်သာဖြစ်၍ ဘယ်အခါမှ လုံးလုံး ကွယ်ပျောက်
သွားသည် မဟုတ်ချေ။ ဥပမာ မောင်ဖြူသည် မောင်မဲကို သတ်လိုသော
အကြံအစည် ဖြစ်ခဲ့ဖူး၍အခွင့် မသာသဖြင့် မသတ်လိုက်ဖြစ်သော်လည်း မောင်ဖြူ
သည် မောင်မဲကို သတ်လိုသောသဘော ပပျောက်စေကာမူ ယခင်က သတ်ချင်ခဲ့
ဖူးသော အကြံအစည်သည် မောင်ဖြူ၏ စိတ်ကို လှိုင်းဂယက် ရိုက်ထားဖူးသည်
ဖြစ်သောကြောင့်
မောင်ဖြူစိတ်ထဲတွင်
မနောကံ
အကုသိုလ်အဖြစ်နှင့်
ကိန်းအောင်းနေရစ်ရလေ၏။ ကောင်းမှုကုသိုလ်တို့တွင်လည်း ဤနည်းအတူပင်။
ထို့ကြောင့် ကျွန်ုပ်တို့ပြုခဲ့မိသော ကုသိုလ်ကံ၊ အကုသိုလ်ကံ စသည်တို့သည်
သိကြားမင်း၏ ပုရပိုက်၌ မှတ်ထားသည်လည်း မဟုတ်။ ကောင်းကင်တမန်က
ရေးမှတ်သည်လည်း မဟုတ်၊ ပြုမိသောသူ၏ စိတ်ထဲတွင် လှိုင်းဂယက်အဖြစ်နှင့်
ကိန်းအောင်၊ ကျန်နေရစ်ခြင်းမျှသာ ဖြစ်ချေ၏။ နိုးကြားလျက်ရှိသော သတိက မေ့
သွားသော်လည်း လွန်ခဲ့ပြီးသမျှသော ကာယကံမှု၊ ဝစီကံမှု မနောကံမှုတို့သည်
နိဗ္ဗာန်မရောက်မချင်း စိတ်ထဲတွင် ကိန်းအောင်းလျက် ဘယ်အခါမှ ပျောက်ပျက်
လွင့်စင်သွားသည်ဟု မရှိနိုင်ချေ။ စိတ်သည် အလွန်ဆန်းကြယ်ဘိတကား။
စိတ်ထဲ၌
တကြိမ်တခါ
ဖြစ်ပေါ်ဖူးသော
အကြံအစည်ပင်လျှင်
ပျောက်ပျက်သည်ဟု
မရှိနိုင်ခဲ့လျှင်
ဘာဝိဂတာ-ဗဟုသိတာ
သဘောဖြင့်
အကြိမ်ကြိမ်အဖန်ဖန် ထပ်တလဲလဲပွားများ၍ နှလုံးသွင်းထားသော အကြံအစည်
တခုသည် အဘယ်မှာလျှင် ပျောက်ပျက်နိုင်ပါအံ့နည်း။ မပျောက်ပျက်နိုင်သည့်ပြင်
(အာသေဝနပစ္စယ သတ္တိဖြင့်) ပွားများလေလေ၊ အလွန့်အလွန် တန်ခိုးကြီးလာ
လေလေ ရှိချေတော့၏။
စိတ်သည် အနတ္တသဘောဖြစ်သောကြောင့် အစိုးမရ၊ အလိုသို့ မလိုက်သော
သဘောရှိသည်ဟု ဆိုရငြားသော်လည်း ကျွန်ုပ်တို့က အစိုးမရနိုင်သောအချက်

လည်းရှိသေး၏။ ထိုအချက်သည်ကား ကောင်းသောစိတ် ဖြစ်မှု၊ မကောင်းသော
စိတ် ဖြစ်မှုကိစ္စ ပင်တည်း။ ကောင်းသော စိတ်ကူးအကြံအစည်ကို လက်ခံ မွေးမြူ
ခဲ့လျှင် ကောင်းသောစိတ်ဖြစ်လာ၍ မကောင်းသော စိတ်ကူးအကြံအစည်ကို
လက်ခံခဲ့လျှင် မကောင်းသော စိတ်ဖြစ်၍လာလေရာ၊ ကောင်းသောစိတ်ကူးကိုသာ
ရွေးချယ် လက်ခံမှု သည် ကျွန်ုပ်တို့ စိုးပိုင်သောကိစ္စ ဖြစ်ချေ၏။ မျက်စိ နားအစ ရှိ
သော ဒွါရပေါက်တို့ကို အစွဲပြု၍ စိတ်ကူးအကြံအစည် အမျိုးမျိုးတို့ ဖြစ်ပေါ်
လျက်ရှိပေရာ ၎င်းတို့အနက်မှ ကောင်းသော စိတ်ကူးအကြံအစည်ကိုသာ လက်ခံ
သိမ်းပိုက်ထားခြင်းသည် ကျွန်ုပ်တို့စိုးပိုင်သော ကိစ္စဖြစ်၏။ များစွာသောသူတို့မှာမူ
ထို ဒွါရပေါက်တို့ကို အစွဲပြု၍ ဖြစ်ပေါ်လာသော စိတ်ကူးအကြံအစည်တို့ကို စီစဉ်
ရွေးချယ်ခြင်းမပြုဘဲ လက်ခံလေ့ရှိ၏။ ထို့ကြောင့်လည်း မကြီးပွားမချမ်းသာနိုင်
ဘဲ ဆင်းရဲဒုက္ခ ရောက်ကြရသူတို့ ပေါများလှခြင်း ဖြစ်လေသည်။ ထိုသူတို့သည်
ဖြစ်ပေါ်လာသော စိတ်ကူးအကြံအစည်တို့ကို စိစစ်ရွေးချယ်ရမှန်းလည်းမသိ၊
ရွေးချယ်တတ်သော အလေ့အကျင့်လည်း မရှိ။ ရွေးချယ်ရန် လိုသည်ဟူ၍ပင် နား
မလည်ရကား စိတ်ကူး အကြံအစည်ကို ပြုပြင်ပေးဖို့မူကား တက်တက်စင်
ကွာဝေးလေတော့၏။
စိတ်သည် မြေဩဇာကောင်းမွန်လှသော ဥယျာဉ်ကြီးနှင့် တူပေရာ၊ ထို
ဥယျာဉ်ကြီး၌ အဖိုးတန်အသုံးဝင်သော မျိုးစေ့ တို့ကို ချထားစိုက်ပျိုးခြင်းမပြုဘဲ
ပစ်ထားခဲ့ပါလျှင် အလေ့ကျ ပေါင်းပင်မျိုးတို့သည် ထူထပ်စွာ ပေါက်ရောက်ကြပေ
လိမ့်မည်။ ထို့ကြောင့် သဘာဝအလျောက်ပစ်၍မထားဘဲ အဖိုးတန်အသုံး ဝင်
သော စိတ်ကူးအကြံအစည်တို့ကိုသာ အထပ်ထပ်သွင်း၍ ပေးရန် အလွန်တရာ
အရေးကြီးလှပေသည်။
ဆန္ဒိဒ္ဓိပါဒ် အခန်းတွင် ပါရှိသော လေ့ကျင့်ခန်း နံပါတ် ၆ ၌ သင်၏
အလိုဆန္ဒကို စာနှင့်ရေးသား၍ တနေ့ ၂ ကြိမ် အသံထုတ် ဖတ်ပြီးလျှင်၊ ထိုဆန္ဒ
အတိုင်း ပြည့်စုံပြီးကဲ့သို့ ထင်မြင်အောင် စိတ်ကူးကြည့်ရန် ညွှန်ကြားခဲ့ရာ၊ ၎င်း
အညွှန်းအတိုင်း လိုက်နာခြင်းအားဖြင့် သင်အလိုရှိသော အရာသည်ယုံယုံကြည်
ကြည်ဖြင့် သင်၏ စိတ်နှင့် ဆက်သွယ်ခွင့် ရပေလိမ့်မည်။ ဤ နည်းအတိုင်း
အကြိမ်ကြိမ် အဖန်ဖန် ထပ်ခါတလဲလဲ ပြုကျင့် သောအခါတွင်မူကား သင်သည်
ထိုဆန္ဒအတိုင်း ပြည့်စုံရာ ပြည့်စုံကြောင်းဖြစ်သော စိတ်ကူးအကြံအစည်တို့
သာလျှင် ဖြစ်ပေါ် တတ်သော အလေ့အကျင့်တခု ရရှိပေလိမ့်မည်။ ဤသည်ကား
အလွန်အရေးကြီးလှ၏။ ထိုအလေ့အကျင့်မျိုး ရရှိလာသည့် အခါတွင် ဆန္ဒပြည့်စုံ
ဖို့ သဲလွန်စရပြီဟု ဆိုလောက်ပေပြီ။

ထို့ကြောင့် သင်၏ ဆန္ဒအကြောင်းရေးသားချက်ကို အသံထုတ်၍ ဖတ်ရှုစဉ်
အခိုက်တွင် သာမန်ကာလျှံကာ ဖတ်ရှုရုံမျှနှင့် ကိစ္စမပြီးနိုင်ကြောင်း၊ ဟဒယနှလုံး
သို့ ခိုက်သည့် တိုင်အောင် စူးစူးစိုက်စိုက် ဖတ်ရှုဆင်ခြင်ရန် လိုကြောင်း သတိပြုပါ

လေ။ နှလုံးသို့ခိုက်သည့်တိုင်အောင် လှိုက်လှိုက်လှဲလှဲ ဖြစ်ပေါ်လာသော စိတ်ကူး
အကြံအစည်တို့သည်သာလျှင် သန်စွမ်းသော အညွန့်အတက်များ ထွက်ပေါ်လာ
နိုင်ကြောင်းကိုလည်း သတိ မမေ့လေနှင့်။ စီးပွားရှာမှု ကိစ္စအတွက်သာမဟုတ်။
လက္ခဏာ ရေးသုံးပါးတို့ကို ဘာဝိဂတာ၊ ဗဟုသီကာသဘောဖြင့် ပွားများ
အားထုတ်ကြသော ပုဂ္ဂိုလ်တို့သည် ဤအချက်ကို သဘောမစိုက်မိ တတ်ကြသည်
ဖြစ်၍ မိမိတို့ ရည်မှန်းသလောက် ခရီးမပေါက် ရောက်နိုင်ကြဘဲ ရှိနေကြခြင်း ဖြစ်
လေသည် အနက်သဘောကို နှလုံးသို့ခိုက်အောင် လှိုက်လှိုက်လှဲလှဲစွဲစွဲမြဲမြဲ
ဆင်ခြင်နှလုံးသွင်း၍ ယုံကြည်ခြင်းသဒ္ဓါတရားနှင့် ပေါင်းစပ် ပူးတွဲခြင်းမပြုဘဲ
အနိစ္စ၊ ဒုက္ခ၊ အနတ္တ ဟူ၍ နှုတ်ဖြင့် အကြိမ် ပေါင်း တကုဋေရွတ်ဆိုငြား
သော်လည်း အကျိုးများလှမည် မဟုတ်ချေ။ ဤစာအုပ်တွင် ဖော်ပြပါရှိသော
လေ့ကျင့်ခန်းများကို လိုက်နာရာတွင်လည်း ဤနည်းအတူပင် မှတ်ယူလေ။
လေ့ကျင့်ခါစ အကြိမ်များတွင် လှိုက်လှိုက်လှဲလှဲရှိသော စိတ်မျိုး မဖြစ်ပေါ်နိုင်သေး
ငြားသော်လည်း စိတ်မပျက်လေနှင့်။ အထုံဓလေ့ မွေးမြူခြင်းဆိုသည်မှာ တရက်
နှစ်ရက်မျှနှင့် ဖြစ်နိုင်သော အရာမျိုးမဟုတ်။ ဇွဲကောင်းကောင်းနှင့် အပင်ပန်းခံ၍
ဆောင်ရွက်ရသော အရာမျိုးဖြစ်၏။ သို့သော် လိုသော အရာကိုရလိုသော ဆန္ဒရှိ
သူတို့အဖို့မှာ ဤမျှလောက်သောပင် ပန်းမှုကို အပျော့ဟူ၍ အောက်မေ့ရချေ
သည်။ မြတ်နိုးအပ်သော အရာဟူသမျှသည် အချည်းနှီး အလကားရနိုင်သည် မရှိ။
တန်ရာတန်ဖိုး ပေးရမည်သာ ဖြစ်ချေ၏။
ကံအားလျော်စွာ ရံခန်ရံခါ ဖြစ်တတ်ခြင်းမှတပါး၊ ဉာဏ်ပညာရှိရုံမျှ၊
တတ်ကျွမ်းလိမ္မာရှိရုံမျှနှင့် မြောက်မြားသော ဥစ္စာဓနကို မရနိုင်ချေ။ ဤစာအုပ်
တွင် ဖော်ပြပါရှိသော စီးပွား ဥစ္စာရှာဖွေမှုနည်းနာတို့မှာ ကံကိုသာ အားကိုးပြု
သော နည်းစနစ်မျိုးမဟုတ်။ တကယ်လိုက်နာနိုင်ခဲ့လျှင် တကယ်ဧကန်လိုရာ ရ
နိုင်သော နိသျှည်းမျိုး ဖြစ်ချေ၏။ ဤနည်းစနစ်များသည်တယောက်အဖို့သာ
သင့်တော်၍ အခြားတယောက်အဖို့ မသင့်တော်သော နည်းမျိုးလည်း မဟုတ်။ လူ
ခပ်သိမ်းတို့နှင့် သင့်တော်၍ ကြီးပွားလိုသောဆန္ဒ အကယ်ရှိသူတိုင်း လိုက်နာနိုင်
သော နည်းစနစ်မျိုးဖြစ်ချေ၏။ လိုက်နာသော သူတို့အနက် တချို့တဝက်သည်
ထမြောက်အောင်မြင်ခြင်းမရှိ ဆိုပါလျှင် နည်းစနစ်၏ အပြစ်မဟုတ်။ လိုက်နာသူ
တို့၏ အပြစ်မျှသာ ဖြစ်ချေ၏။ ဆုံးရှုံးခြင်းနှင့် တွေ့ရသည်ဆိုပါလျှင် နောက်တ
ကြိမ် ကြိုးစားလေဦးလော့။ မအောင်မြင်မချင်း ကြိုးစားလေဦးလော့။
တခုသော အလိုဆန္ဒပေါ်တွင် ပြင်းထန်စွာ စိတ်အာရုံ စူးစိုက်နိုင်သော
သတ္တိရှိလေလေ ဘာဝေတဗ္ဗဓမ္မနည်းကို တိုး၍ အသုံးချနိုင်လေလေ ရှိပေ
လိမ့်မည်။

ဆန္ဒိဒ္ဓိပါဒ်ခန်းတွင် ပါရှိသော လေ့ကျင့်နည်းကို လိုက်နာ ဆောင်ရွက်သည့်
အခါ စိတ်အာရုံ စူးစိုက်ရန်လိုခြင်း တည်းဟူသော အဖြစ်ကို တွေ့ရလိမ့်မည်။
စိတ်အာရုံစူးစိုက်ခြင်းအကြောင်းနှင့် စပ်လျဉ်း၍ ဖော်ပြရသော အခန်း ၁
တွင် ဖော်ပြပါရှိသော လေ့ကျင့်နည်းကို လိုက်နာလေ့ကျင့်သည့်အခါ အကယ်၍
ငွေတသိန်းကြွယ်ဝဖို့ ရည်ရွယ်ချက် ထားခဲ့လျှင် ထိုတသိန်းမျှသော ငွေသည် မှိတ်
ထားသောမျက်စိထဲတွင် ကွင်းကွင်းကွက်ကွက် ထင်မြင်လာသည့်တိုင်အောင် စိတ်
အာရုံစူးစိုက်ပါလေ။ ဤနည်းအတိုင်း အနည်းဆုံး တနေ့ တကြိမ်ကျပြုလုပ်ရ
မည်။ ယုံကြည်ခြင်း သဒ္ဓါခန်းတွင် ဖော်ပြပါရှိသော လေ့ကျင့်နည်းကို လိုက်နာ
လေ့ကျင့်ရာတွင်လည်းမိမိ ကိုယ်တိုင် ငွေပိုင်ရှင်တယောက်အဖြစ်နှင့် စိတ်ထဲတွင်
ထင်မြင်လာသည့်တိုင်အောင် စူးစူးစိုက်စိုက်ဆင်ခြင်ပါလေ။ အလွန်အရေးကြီး
သော အချက်မှာ စိတ်သည် တစုံတခုသော အာရုံ၌ အကြိမ်ကြိမ်အထပ်ထပ်
လေ့ကျင့်ပေးသောအခါ ထိုအာရုံ၏ သဘောကို ယုံကြည်လာရမြဲဖြစ်ရကား၊ မိမိ
ကိုယ်ကို ငွေတသိန်းရှင်ဟူ၍ ယုံကြည်အောင်လေ့ကျင့်ထားခဲ့လျှင် နောက်ဆုံးတွင်
အကယ်ပင် ငွေတသိန်းရှင် အနေဖြင့် ထင်မြင်လာ ရတော့၏။ ထိုအခါ၌ ငွေတ
သိန်းရှင် ဖြစ်ရာဖြစ်ကြောင်းဖြစ်သော နည်းလမ်းတို့ကို စိတ်သည် အခါခပ်သိမ်း
ညှစ်ထုတ်စိတ်ကူးလျက်သာ နေလေတော့၏။ ငွေရပေါက် ရလမ်းတို့သည် လူ
ခပ်သိမ်းတို့၏ မျက်မှောက်တွင် အစဉ်အမြဲလိုပင် ဖြစ်ပေါ်လျက် ရှိလေရာ
လူသာမန်တို့သည် ထိုသို့သောအခွင့်ရေးတို့ကို မမြင်တတ်သော်လည်း ဤနည်း
ဖြင့် လေ့ကျင့် ထားသော စိတ်မူကား… အခွင့်အရေးကိုမြင်သည်နှင့် တပြိုင်နက်
ငါးသည် ငါးစာကို ဟပ်သည့် အလားကဲ့သို့ ချက်ချင်းပင် ဟပ်မျိုတတ်လေသည်။
လေ့ကျင့်ထားသောစိတ်သည် ငွေရပေါက် ရလမ်းကို တမင် သတိပြု၍ စုံစမ်း
ရှာဖွေမနေရတော့ဘဲ ကြောင်သည် ကြွက်ကို ချောင်းသည့် အလားကဲ့သို့
လည်းကောင်း၊ ဥဗျိုင်းသည် ငါးကို ချောင်းသော အလားကဲ့သို့လည်းကောင်း
လက်မလွတ်စေရအောင်
တခါတည်းစောင့်လျက်
ချောင်းနေလေတော့၏။
စိတ်သည် အလွန် ထူးဆန်း၏။ ထူးဆန်းသလောက်ကို လူတိုင်း မသိကြပေ။ တစုံ
တခုသော အာရုံ၌ ပထမဦးစွာ သိသိသာသာ လေ့ကျင့်ပေးထား၍ အရှိန်ရလာ
သောအခါတွင် မိမိကအားစိုက်၍ စိတ်ကူးနေရန်ပင် မလိုတော့ဘဲ သူ့ဘာသာ
အလျောက် စိတ်ကူးထုတ်၍ နေလေတော့၏။ အရှိန်ကောင်း ကောင်းကြီးရလာ
သော အခါတွင် လူက အိပ်သော်လည်း စိတ်ကမအိပ်တော့ချေ။ ငွေရပေါက်ရလမ်း
စိတ်ကူးအကြံ အစည်တို့သည် အိပ်မက်ထဲ၌ပင် ဖြစ်ပေါ်လာတတ်လေတော့၏၊
တခါတရံ နိုးကြားရင်း စိတ်ကူး၍မရနိုင်သော အကြံတခုသည် အိပ်ပျော်နေရင်း
အိပ်မက်ထဲ၌ ဖြစ်ပေါ် ရရှိသည်များကိုပင် ကြုံဖူးလေသည်။

အကယ်၍ ငွေတသိန်းရှင်ဖြစ်လာဖို့ ရည်မှန်းထားငြားအံ့၊ ငွေတသိန်းရမှု
အတွက် ဆောင်ရွက်ရန် နည်းလမ်းတစုံတခု ဖြစ်ပေါ်လာသည့်တိုင်အောင်
စောင့်ဆိုင်းမနေတော့ဘဲ ထိုငွေ တသိန်းကိုလက်ထဲသို့ ရောက်ပြီးကဲ့သို့ ထင်မြင်

လာအောင် အားထုတ်လေ့ကျင့်ပြီးလျှင် ငွေတသိန်းရရာ ရကြောင်းဖြစ် သောနည်း
လမ်းကို စိတ်ထဲ၌ ဖြစ်ပေါ်လာရမည်ဟု အတင်း တောင်းခံလေလော့။ ဖြစ်
ပေါ်လာရလိမ့်မည်ဟူ၍လည်း မျှော် လင့်နေလေလော့။ တနေ့သောအခါ ထိုနည်း
လမ်းသည် စိတ်ထဲတွင် ငါးပွက်သကဲ့သို့ ရုတ်တရက်ပေါ်ထွက်လာရမည်ဖြစ်ရာ
ထိုအခါ၌ စောင့်ချောင်းနေသော ဥဗျိုင်းကဲ့သို့ တခါတည်း ကောက်ဖမ်း၍
ချက်ချင်းပင် စတင် ဆောင်ရွက်လေလော့။ ဤအချက်သည် အလွန့်အလွန်
အရေးကြီးပေရကား ဖင့်နွှဲ ဆိုင်းလင့်ခြင်းဖြစ်နေခဲ့လျှင် လက်လွတ်သွားမည်ကို
အလွန်စိုးရိမ်နေရသည်။ တကြိမ် လက်လွတ်ခံလိုက်မိလျှင် နောက်တကြိမ် မ
ပေါ်လာတော့ဘဲ တသက်လုံး အချည်းနှီး စောင့်မျှော် နေရသည့်အထိပင် ဖြစ်
သွားတတ်သည်။
အကြံအစည်တို့ မည်သည်မှာ တမင်အားစိုက်၍ ကြံစည်ရသောအကြံ၊ မိမိ
က အားမစိုက်ဘဲနှင့် လျှပ်စစ်ကဲ့သို့ ဖျတ်ခနဲ ဖြစ်ပေါ်လာသော အကြံဟူ၍ နှစ်
မျိုးရှိ၏။ ပထမအကြံအစည်မျိုးမှာ မိမိစိုးပိုင်သောစိတ်ပိုင်းဖြင့် အလုပ်လုပ်ခြင်း
ဖြစ်၍ ဒုတိယ အကြံအစည်မျိုးမှာ မိမိက မစိုးပိုင်သော စိတ်ပိုင်းဖြင့် အလုပ်လုပ်
ခြင်းဖြစ်၏။ များသောအားဖြင့် ပထမနည်းမျိုးဖြင့် ဖြစ်ပေါ်လာသော အကြံအစည်
မျိုးက သာ၍ အရေးပါအရာ ရောက်တတ်သေး၏။ ဤအကြောင်းကို နားလည်
ရိပ်မိသူ အလွန်နည်းပါးလှ၏။ ဤကဲ့သို့ဖြစ်ရခြင်းမှာ အဓိပတိပစ္စယသတ္တိ အာ
သေဝနပစ္စယသတ္တိတို့၏ အစွမ်းဖြစ်သောကြောင့် အလွန်တရာ ခွန်အားကြီးမား
သည်ဟု မြတ်စွာဘုရား ဟောကြားတော်မူ ခြင်းလည်း ရှိသောကြောင့် ယုံကြည်
ကြပေလော့။

အခန်း(၁)တွင်ဖော်ပြပါရှိသော လေ့ကျင့်နည်းနံပါတ်(၄)၌ ထိုငွေရမှုအတွက်
ဘယ်ကဲ့သို့ဆောင်ရွက်မည်ဟု အကြံ(ချက်ချင်း) စတင် ဆောင်ရွက်ရမည်ဟူ၍
ဖော်ပြထားခဲ့ရာ ၎င်းကို လိုက်နာဆောင်ရွက်ရာတွင် အထက်ပါ စာပိုဒ်တွင် ပါရှိ
သော နည်းလမ်းကို အသုံးပြုပါလေ။ ငွေရမှုအတွက် နည်းလမ်းကို တီထွင်စီစဉ်
သည့်အခါတွင် အကျိုးတွေအကြောင်းတွေနှင့် စဉ်းစား ဆင်ခြင်ခြင်းပြုတတ်သည့်
စိုးပိုင်သောစိတ်ပိုင်းကို အားမထားလေနှင့်။ ကျိုးကြောင်းဆင်ခြင်တတ်သော
ဉာဏ်မျိုးသည် သင့်ကို လှည့်စားတတ်သည်။ သို့ဖြစ်၍ သင် မစိုးပိုင်သော လျှပ်ပစ်
သကဲ့သို့ ဖျတ်ခနဲပေါ်ထွက်လာသောစိတ်ကူးကို မိမိက ဖြစ်နိုင်မည်,မဖြစ်နိုင်မည်
စသည်ဖြင့် ဆန်းစစ်၍မနေလေနှင့်။ အားခဲ၍ ထိုအတိုင်း လိုက်နာဆောင်ရွက်ဖို့
သာ ပြင်ဆင်လေတော့။ ကျိုးကြောင်း ဆင်ခြင်တတ်သော ဉာဏ်သည်ကား
သင်၏ ပျင်းရိခြင်းကို အားပေးအားမြှောက်ပြုတတ်သည်ဖြစ်၍ မဖြစ်နိုင်စရာ
အချက်တွေကို ဖော်ထုတ်ကာ ဆင်ခြေပေးတတ်လေရာ လောက၌ သူတပါးတို့
အံ့ဩလောက်အောင် ထမြောက်အောင်မြင်ခြင်း ရှိကြသူ ဟူသမျှတို့သည် ကျိုး
ကြောင်းဆင်ခြင်တတ်သောဉာဏ်၏ စကားကို နားမထောင်ဘဲ တချက်လွှတ်

ဆောင်ရွက်ကြခြင်းအားဖြင့် သူတပါးတို့ မဖြစ်နိုင်ဟုထင်ရသော အမှုကိစ္စတို့ကို
စွမ်းဆောင် နိုင်ကြခြင်းဖြစ်ကြောင်း ကြပ်ကြပ်ကြီး သတိပြုပါလေ။
ဤစာအုပ်တွင်ဖော်ပြပါရှိသော ကြီးပွားနည်းမျိုးမှာ ရသမျှ ကလေးကိုမ
သုံးစွဲဘဲ စုထား၍ မသေမီ ငွေကလေး သုံး,လေး သောင်းမျှလောက်စုမိတတ်သော
ကြီးပွားနည်းမျိုးမဟုတ်။ မိမိ၏ ရပ်ရွာ၊ မိမိ၏နယ်ပယ်၌ လူချွန်တယောက်
ဖြစ်လာအောင် ကြီးပွားဖို့ ရည်မှန်းထားသော နည်းစနစ်ဖြစ်၏။ ငွေကလေး
အနည်းငယ်ကို မသုံးရက်ဘဲစုထား၍ ပြတ်လပ်သော လခစားများအား အတိုးကြီး
ကြီးနှင့် ချေးသော ရည်ရွယ်နည်းမှာမူ ဒလဝမ် ကုလားများထံမှ ရရှိနိုင်သည်ဖြစ်
သောကြောင့် စာဖွဲ့ရေးသားနေရန် လိုမည် မဟုတ်ချေ။
မိမိရည်မှန်းထားသောငွေကို လက်ဝယ်သို့ရောက်ပြီဟု ထင်မြင်အောင်
(မျက်စိမှိတ်လျက်) ဆင်ခြင်နှလုံးသွင်းသောအခါတွင် မိမိမည်ကဲ့သို့အပင်ပန်း
အဆင်းရဲခံလျက်ဆောင်ရွက်လုပ် ကိုင်နေကြောင်းကိုလည်း စိတ်ထဲတွင် ထင်မြင်
လာသည့် တိုင်အောင် ဆင်ခြင်အောက်မေ့ရမည်။ ဤအချက်သည် အလွန်
အရေးကြီး၏။

အကျဉ်းချုပ်မှာထားချက်။ ။ သင်သည် ဤစာအုပ်ကို ဖတ်ရှုနေခြင်းကို
ထောက်ခြင်းအားဖြင့် ပညာဗဟုသုတ စုဆောင်းရန် အထုံဓလေ့ပါကြောင်း
ထင်ရှားလေပြီ။ ကြီးပွားရေးဆိုင်ရာ ပညာကို ဝါသနာပါကြောင်းလည်း ထင်ရှား
လေပြီ။ ဗဟုသုတအတွက် သက်သက်ဖတ်ရှုခြင်းဖြစ်မူကား ယခင်က သင်မသိခဲ့
သော အချက်အလက်များ တွေ့ရှိရလိမ့်မည်ဟု မျှော်လင့်၏။ ထိုသို့မဟုတ်ဘဲ
အကယ်စမ်းသပ်လိုက်နာရန်အကြံအစည်နှင့် ဖတ်ရှုခြင်းဖြစ်ပါမူကား အညွှန်း
အချို့ကို လိုက်နာ၍ အချို့ကို ချန်လှပ်ထားမည် ကြံစည်ခဲ့ပါလျှင် ရည်မှန်းသည့်
အတိုင်း မပေါက်ရောက်နိုင်ဟူ၍ တထစ်ချယုံကြည်စိတ်ချလေလော့။ မှန်းရွယ်
သည့်အတိုင်း ပေါက်ရောက်လိုပါမူကား၊ ဖော်ပြပါရှိသမျှသော အညွှန်းတို့ကို ချွင်း
ချက်မရှိဘဲယုံယုံကြည်ကြည်နှင့် တိတိကျကျ လိုက်နာလေလော့။
အခန်း ၁ တွင်ပါရှိသော လေ့ကျင့်ခန်း ၆ ရပ်ကို တဖန် အကျဉ်းရုံး၍ ဤ
အခန်းနှင့်ဆိုင်ရာ အလေ့အကျင့်များနှင့် ပေါင်းရုံး ဖော်ပြရပေအံ့။

ပထမအချက်။ ။ အနှောင့်အယှက်မရှိ၊ ဆိတ်ငြိမ်သောနေရာသို့ သွား၍ဖြစ်
စေ၊ ညအခါအိပ်ရာထဲ၌ဖြစ်စေ။ (မျက်စိမှိတ်လျက်) ရည်မှန်းထားသော ငွေ
အရေအတွက်ကိုလည်းကောင်း၊ ၎င်းငွေကို ရလိုသည့် အချိန်ကာလအပိုင်းအခြား
နေ့စွဲရက်စွဲကို လည်းကောင်း၊ ထိုငွေအတွက် ဘယ်မျှလောက် အပင်ပန်း အဆင်း
ရဲခံနိုင်မည်ကိုလည်းကောင်း ရေးသားဖော်ပြထားသော သင်၏စာကို အသံထွက်
အောင် ရွတ်ဆိုရမည်။ ယင်းသို့ ရွတ်ဆိုစဉ်အခါ ထိုငွေကို သင်၏ လက်ဝယ်သို့
ရောက်ပြီကဲ့သို့ ထင်မြင်အောင် ဆင်ခြင်ရမည်။

ရည်မှန်းချက်ဆိုသည်မှာ အမျိုးမျိုးရှိနိုင်၏။ ငွေရှာသော ကုန်သည်ပွဲစား
စသည်တို့မှာ ငွေကိုရည်မှန်းနိုင်၏။ ကုမ္ပဏီတိုက်ကြီးများ၌ အလုပ်လုပ်သူတို့မှာ
မန်နေဂျာဖြစ်ဖို့၊ ဒါရိုက်တာ ဖြစ်ဖို့ ရည်မှန်းနိုင်၏။ အစိုးရအမှုထမ်းများမှာ
ဝန်ထောက် အရေးပိုင်မင်းကြီးစသည်တို့ဖြစ်ဖို့ ရည်မှန်းနိုင်၏။ သို့သော်ငွေဆို
သည်မှာ လူတိုင်းတို့ ရှာမှီးနေကြသော ပစ္စည်းမျိုးဖြစ်သောကြောင့် ငွေဖြင့်ဥပမာ
ဆောင်၍ပြရခြင်း ဖြစ်လေသည်။
ဥပမာ သင်သည် ပွဲစားတယောက်ဖြစ်၍ ငွေတသိန်းကို ၅ နှစ်အတွင်း လက်
ဝယ်ရောက်ဖို့ ရည်မှန်းထားသည်ဖြစ်အံ့။ သင် ရေးထားသောစာမှာ အောက်ပါ
အတိုင်း ခပ်ဆင်ဆင်ဖြစ်ရမည်။ ငါသည် ၁၉၄..... ခုနှစ် ဇန်နဝါရီလ ၁ ရက်အတွင်း
ငွေတသိန်းရအောင် စုဆောင်းမည်ဖြစ်၍ ထိုငွေသည် ဤကာလအပိုင်း အခြား
တွင် ငါ့လက်ဝယ်သို့ တစိမ့်စိမ့် ဝင်လာစေရမည်။

ထိုငွေရမှုအတွက် ငါသည် ရောင်းသူဝယ်သူ နှစ်ဘက်လုံးစိတ်ကျေနပ်
အောင် အနည်းနည်းအဖုံဖုံ အစွမ်းကုန်ကြိုးစား၍ အချိန်ရသမျှ ဤကိစ္စအတွက်
သာလျှင် ကြိုးပမ်းချေတော့မည်။
ထိုငွေသည် ငါ့လက်ဝယ်သို့ ရောက်လိမ့်မည်ဟု ငါယုံကြည်သည် ဘယ်မျှ
လောက် ယုံကြည်စိတ်ချသနည်းဆိုသော် ယခုပင်လျှင် ထိုငွေကို ငါ့မျက်စိထဲ
တွင် မြင်လျက်ရှိချေပြီ။ လက်နှင့်စမ်း ကြည့်လျှင် တွေ့နိုင်လောက်ပြီ။ ငါ
အစွမ်းကုန် ထုတ်သလောက် ငါ့လက်ဝယ်သို့ လျင်မြန်စွာရောက်ချေတော့အံ့။ ထို
ငွေရမှုအတွက် ဆောင်ရွက်ရန် နည်းလမ်းသည် ငါ့စိတ်ကူးထဲတွင် ဧကန်မုချ တ
နေ့နေ့၌ ထွက်ပေါ်လာရမည်ဖြစ်ရာ ထိုအကြံပေါ်လာသည်နှင့် တပြိုင်နက် ငါ
ဆောင်ရွက်ချေတော့အံ့။
ဒုတိယအချက်။ ။ အထက်ပါစာနှင့် ခပ်ဆင်ဆင် ရေးထားသော သင်၏စာ
ကို အိပ်ရာဝင်တကြိမ်၊ အိပ်ရာထ တကြိမ် နေ့တိုင်းနေ့တိုင်း မပျက်မကွက်
ရွတ်ဆို၍ ငွေတသိန်းကို မှိတ်ထားသော မျက်စိထဲ၌ ထင်မြင်လာသည်တိုင်အောင်
ဆင်ခြင်နှလုံးသွင်းရမည်။

တတိယအချက်။ ။ ရေးသားထားသော အထက်ပါ အဓိဋ္ဌာန်ကို သင်မြင်နိုင်
လောက်သော နေရာ၌ တင်ထား၍ အာဂုံဆောင်နိုင်သည်တိုင်အောင် အသံ
ထုတ်၍ ရွတ်ဆိုရမည်။
ဤညွှန်ကြားချက်ကို လိုက်နာခြင်းသည် မြတ်စွာဘုရား ဟောကြားတော်မူ
သည့် ပဋ္ဌာန်းကျမ်းကြီးတွင်ပါရှိသည့်အတိုင်း အာရမ္မဏပစ္စယသတ္တိ၊ အဓိပတိ
ပစ္စယသတ္တိ၊ အာသေဝနပစ္စယ သတ္တိ၊ စသည့် အလွန်ကြီးမားလှသော တန်ခိုး
အင်အားတို့ကို အသုံးပြုနေခြင်းဖြစ်သောကြောင့် ဧကန်မုချ အကျိုးပေးရမည်ဟု

စိတ်ချလေလော့။ ဆင်ခြင်နှလုံးသွင်းသောအခါ၌ နှလုံးသို့ ခိုက်အောင် စူးစူး
စိုက်စိုက် အာရုံပြုဖို့လည်း မမေ့လေနှင့်။
ဤလေ့ကျင့်ခန်းများသည် ပထမ၌ ခြောက်ကပ်ကပ်ရှိသည်ဟု ထင်မြင်မိ
ကြပေမည်။ သို့သော် ဤအတွက်နှင့် အနှောင့်အယှက်မဖြစ်စေနှင့်။ ခြောက်ကပ်၍
ပျင်းရိဖွယ်ရာ မှတ်ထင်သော်လည်း ကြိုးစား၍ လိုက်နာလေလော့။ အညွှန်း
အတိုင်း ဇွဲကောင်းကောင်းနှင့် တိတိကျကျ လိုက်နာသောသူတို့အဖို့မှာ ကမ္ဘာ
လောက၌ ကြီးပွားရေးလမ်းကြောင်းကြီးများသည် အချောင်းချောင်း အစင်းစင်း
နှင့် ထင်လင်းစွာ တွေ့မြင်ရပေလိမ့်မည်။
ထိုအခါတွင် သင်၌ ရှေးယခင်က မကြုံခဲ့ဖူးသေးသော တန်ခိုးသတ္တိထူး
များသည်
ထင်ရှားစွာ
ဖြစ်ပေါ်လာပေလိမ့်မည်။
အလွန်အားတက်ဖွယ်
ကောင်းသောကြောင့် ကြိုးစား၍ လိုက်နာလေလော့။

လူသတ္တဝါသည်
ချမ်းသာမှုအတွက်လည်းကောင်း၊
ဆင်းရဲမှုအတွက်
လည်းကောင်း၊
မဂ်ဖိုလ်နိဗ္ဗာန်အတွက်လည်းကောင်း၊
အပါယ်ကျမှုအတွက်
လည်းကောင်း၊ မိမိကိုယ်တိုင် ဖန်တီး စီမံပေးနိုင်သော စိတ်ဓာတ်မျိုးရှိသည့်
သတ္တဝါတမျိုးဖြစ်ရကား ဒုလ္လဘငါးပါးတို့တွင် ထည့်သွင်း ဟောကြားတော်မူခဲ့
သည်မှာ နားလည်နိုင်ကြဖို့ ရှိ၏။
ဤအခန်းသည် လိုသောအရာကိုရမှုအတွက် အလွန်အရေးကြီးလှသော
အခန်းဖြစ်ရကား ဤအခန်းတွင် ဖော်ပြပါရှိသော အညွှန်းများကို သဘောပေါက်
အောင် ဖတ်ရှုပြီးနောက် ဇွဲကောင်းကောင်းနှင့် လိုက်နာလေ့ကျင့်ရမည်။
အဖန်တလဲလဲ ပွားများခြင်းအားဖြင့် မစိုးပိုင်သော စိတ်ပိုင်းကို စိုးပိုင်သော
စိတ်ပိုင်းက ပြုပြင်ပေးခြင်းသည် လိုသောအရာကို ပြည့်စုံစေမှုအတွက် အလွန်
အရေးကြီးသော အချက်ဖြစ်ပေရာ ကြွင်းကျန်သော လေ့ကျင့်ခန်းတို့မှာ ၎င်း
အတွက် အဖြည့်အစွက်များသာ ဖြစ်ချေ၏။ ဤအချက်ကို စိတ်ထဲတွင်
အစဉ်မပြတ် သတိရနေသည်တိုင်အောင် စွဲမြဲစွာမှတ်သားထားပါလေ။

ဖော်ပြခဲ့ဖူးသော လေ့ကျင့်ခန်းများကို သူငယ်ဘဝက စာကျက်ခဲ့ရသကဲ့သို့
မှန်မှန်ကန်ကန်လေ့ကျင့်၍ ကလေးသူငယ်တို့၏ ယုံကြည်ခြင်းမျိုးဖြင့် လေး
လေးနက်နက် ယုံကြည်လာအောင် ကြိုးစားခဲ့ပါလေ။
ဤစာအုပ်တအုပ်လုံးကို ဖတ်ရှုပြီးနောက် ဤအခန်းကို
အောက်ပါနည်းနာအတိုင်း လိုက်နာဆောင်ရွက် ပါလေ။

တဖန်ပြန်၍

အခန်း ၃ ကို ညတိုင်း အသံထုတ်လျက် တကြိမ်ကျ ဖတ်ရှု၍ အဖန်တလဲလဲ
ပွားများရခြင်းတည်းဟူသော နည်းစနစ်သည် လိုသောအရာ ပြည့်စုံစေမှုအတွက်
ဧကန်မုချ
အရေးကြီးပါပေသည်ဟု
စိတ်ထဲတွင်
ကောင်းကောင်းကြီး

သဘောပေါက်လာသည်တိုင်အောင် ဆင်ခြင်သုံးသပ်ရမည်။ ဤစာအုပ်ကိုဖြစ်စေ၊
ဤအခန်းကိုဖြစ်စေ၊ ဖတ်ရှုစဉ် အထူးကြိုက်နှစ်သက်၍ အရေးကြီးသည်ဟုထင်
သော စာပိုဒ်များကို မျဉ်းသားမှတ်ထားရမည်။
အထက်ပါညွှန်ကြားချက်အတိုင်း တိတိကျကျ လိုက်နာ ဆောင်ရွက်ခဲ့ပါ
လျှင် ထမြောက်အောင်မြင်ခြင်းတည်းဟူသော လမ်းစတွင် ခြေချမိပြီဟု မှတ်လေ
လော့။
https://t.me/mmebooks

အခန်း - ၄
ပညာရပ်တခုကောင်း တတ်မြောက်ခြင်း
ကြီးပွားရေးအတွက် စတုတ္ထခြေလှမ်း

ပညာဗဟုသုတ ရှာမှီးကြရာ၌ အထွေထွေဗဟုသုတ ရှာမှီးခြင်း၊ တခုတည်း
သော ပညာရပ်ကို ကမ်းတဖက်ရောက် တတ်မြောက်ကျွမ်းကျင်အောင် ရှာမှီးခြင်း
ဟူ၍ နှစ်နည်းရှိလေရာ အမျိုးပေါင်းစုံလင်ရန် ရည်ရွယ်ချက်နှင့် အထွေထွေ
ဗဟုသုတရှာမှီးသောနည်းမှာ မည်မျှပင်စုံလင်၍ မည်မျှလောက် ခေါက်မိစေကာမူ
ဓနဥစ္စာကြွယ်ဝရေးအတွက် များစွာအသုံး မဝင်ချေ။ သိပ္ပံကျောင်းကြီးများ၌
ကျောင်းဆရာ အဖြစ်နှင့် အသက်မွေးမြူကြသော ပရော်ဖက်ဆာ ဆရာကြီးများ
ကဲ့သို့ ခက်ခဲနက်နဲလှပေသော ပညာရပ်မျိုး စုံလင်အောင်တတ်မြောက် ကျမ်းကျင်
သူဟူ၍ ရှားပါးပေလိမ့်မည်။ သို့ရာတွင် များစွာသော ထိုဆရာကြီးတို့သည် စား
ရ,သောက်ရရုံမျှရှိ၍ ဓနဥစ္စာ ပေါကြွယ်ဝသော သူဌေးကြီးများအဖြစ်သို့ ရောက်နိုင်
ကြသည် မရှိချေ။ ၎င်းဆရာကြီးများသည် မိမိတို့ တတ်မြောက်ထားသော ပညာ
ဗဟုသုတကို သူတပါးတို့အား သင်ပြပေးရုံမျှလောက်သာ အသုံးပြုတတ်၍ ငွေရှာ
မှုအတွက် ထိုပညာကို အသုံးမချကြချေ။

စုဆောင်းလေ့လာထားသော ပညာကို ဉာဏ်ဖြင့်အစီအစဉ် ပြုလုပ်၍ ငွေ
ရှာမှီးမှုအတွက် ရည်ရွယ်ချက်နှင့် အသုံးမချခဲ့လျှင် ပညာဗဟုသုတ သက်သက်
သည် ငွေကို ဆွဲငင်နိုင်သော အစွမ်းမရှိချေ။ ဤအချက်ကို သဘောမပေါက်ဘဲ
ဗဟုသုတစုံခဲ့လျှင် လိုချင်တာ ရနိုင်သည်ဟု မှားယွင်း ထင်မှတ်တတ်ကြသည်ဖြစ်
သောကြောင့် များစွာသော သူတို့သည် တသက်တာတွင် မကြီးပွားနိုင်ဘဲ အ
ချွတ်ချွတ် အချော်ချော် ဖြစ်ရှာရလေသည်၊ တတ်မြောက်ထားသော ပညာကို တစုံ
တခုသော ရည်မှန်းချက်အတွက် ဉာဏ်ဖြင့်စီစဉ်ကာ အသုံးပြုတတ်မှသာလျှင် ထို
ပညာ၏ တန်ဖိုးသည် ပေါ်ထွက်လာနိုင်သည် ဖြစ်ချေ၏။
ခေတ်ကာလ ကျောင်းကြီးများသည် ကျောင်းသားများအား ပညာဗဟုသုတ
ရရှိစေမှုအတွက်သာလျှင် သင်ကြားပေး၍ ရပြီးသော ပညာကို ဘယ်ကဲ့သို့စီစဉ်၍
အသုံးပြုရမည်ဟု ပြသ မပေးကြခြင်းမှာ အလွန်အရေးကြီးသော ချွတ်ယွင်းချက်
ကြီး တခုဖြစ်ချေ၏။
များစွာသောသူတို့က သိပ္ပံကျောင်းကြီးများ၌ ပညာသင်ကြားခဲ့ဖူးမှသာ
ပညာတတ်သည်ဟု မှတ်ထင်တတ်ကြ၏။ အမေရိကန်ပြည်၌ အကြွယ်ဝဆုံး

သူဌေးကြီးတဦးဖြစ်သော ဟင်နရီဖို့သည် ကျောင်း၌ ၆ တန်းမျှလောက်သာ
ပညာသင်ခဲ့ဖူးသော်လည်း သာမှန်အလုပ်သမား တယောက်ဘဝမှ သူဌေးကြီး
အဖြစ်သို့ရောက်အောင် စွမ်းဆောင်နိုင်ခဲ့လေသည်။ စင်စစ်မှာ ဗဟုသုတ မျိုး
စုံလင်အောင်
လေ့လာလိုက်စားထားသော
သူတယောက်ကို
ပညာရှိ
လူစွမ်းကောင်းဟူ၍ ခေါ်ဝေါ်ထိုက်သည်မဟုတ်။ သူတပါးတို့၏ အခွင့်အရေးကို
ထိခိုက်ကျူးကျော်ခြင်း မရှိစေရဘဲ မိမိ၌ရှိသော ဉာဏ်များကို အကျိုး အများဆုံးရှိ
အောင် စီစဉ် အသုံးချတတ်သော သူကိုသာလျှင် ပညာရှိ လူစွမ်းကောင်းဟူ၍
ခေါ်ဆိုထိုက်ပေ၏။
ပထမကမ္ဘာစစ်ကြီးအတွင်း၌ အမေရိကန်ပြည်ထုတ် သတင်းစာတစောင်က
မစ္စတာဖို့အား စစ်ဖြစ်ဖို့ မလိုလားသော ပညာမဲ့တယောက်ဟူ၍ ခေါင်းကြီးပိုင်း
တွင် ရေးသားစွပ်စွဲခဲ့ဖူးရာ မစ္စတာဖို့သည် ထိုသတင်းစာကို အသရေပျက်မှုနှင့်
တရားစွဲခဲ့ဖူး၏။ ရုံးတော်၌ စစ်ဆေးသည့်အခါ တရားခံ၏ ရှေ့နေများသည်
မစ္စတာဖို့အား ပညာမဲ့တယောက်ဖြစ်ကြောင်း ထင်ရှားစိမ့်သောငှာ မေးခွန်းများ
ထုတ်ကြ၏။

မစ္စတာဘယ်နီဒစ် အာနိုးဆိုသူကား မည်သို့သော ပုဂ္ဂိုလ်မျိုးဖြစ်သနည်း…
၁၇၇၆ ခုနှစ်တွင် အမေရိကန် သူပုန်တို့ အရေးကိုနှိမ်နင်းရန်အတွက် ဗြိတိသျှ
အစိုးရက စစ်သားပေါင်း မည်မျှစေလွှတ်ခဲ့သနည်းစသော မေးခွန်းမျိုးတို့ဖြင့်
စမ်းသပ်မေးမြန်းလေရာ မစ္စတာဖို့သည် မပြောဆိုနှိုင်ဘဲ ရှိခဲ့၏။
ယင်းကဲ့သို့ ဗဟုသုတ သက်သက်ဖြစ်သော မေးခွန်းပုစ္ဆာပေါင်းမြောက်မြား
စွာတို့ကို ရှေ့နေများက ဉာဏ်ရှိသလောက် တခုပြီးတခု ဆက်လက် မေးမြန်းကြ
လေရာ နောက်ဆုံး၌ မစ္စတာဖို့သည် အခံရခက်လာသည်နှင့် မေးခွန်းထုတ်သော
ရှေ့နေအား လက်ညှိုးထိုးလျက်ပြောနေသည်မှာ အနက်အဓိပ္ပာယ် မရှိသော
သင်၏မေးခွန်းများကို ကျွန်ုပ်ဖြေဆိုရမည်ဖြစ်လျှင် ကျွန်ုပ်၏ စားပွဲ၌ တပ်ထား
သော ဆိုင်ရာဆိုင်ရာခလုတ်ကို နှိပ်လိုက်ခါမျှနှင့် ကျွန်ုပ်၏အလုပ်နှင့်ပတ်သက်၍
ကျွန်ုပ်မေးလိုသမျှသော မေးခွန်းပုစ္ဆာတို့ကို သွက်သွက်လက်လက် ဖြေနိုင်မည့်
သူများကို ကျွန်ုပ်တို့ငှားထားသည်။ ကျွန်ုပ်တို့ သိလိုသမျှကို သိရအောင် ဤနည်း
အတိုင်း စီမံထားပါလျက် အရာမရောက်သော သင်၏ မေးခွန်းများကို ဖြေဆိုနိုင်
ရန်အတွက် ကျွန်ုပ်၏ဦးနှောက်ရှုပ်ခံ၍ အဘယ်ကြောင့် မှတ်သားထားရန်လိုသည်
ဟု သိပါရစေဟု တုံ့ပြန်ချေဆိုလိုက်ရကား၊ မေးခွန်းထုတ်သောရှေ့နေမှာ
အကျပ်ရိုက်သွားသည့် ပြင် နားထောင်နေကြသူ ပရိသတ်အပေါင်းတို့သည်လည်း
ထိုချေဆိုချက်သည်
ပညာမဲ့တယောက်၏
ငချေဆိုချက်
မဟုတ်ကြောင်း
ကောင်းကောင်းကြီး ကျေနပ်သွားလေကုန်၏။
အလိုရှိသောပညာကို အလိုရှိသောအချိန်တွင် ကောက်ခါငင်ခါ ရနိုင်အောင်
စီမံထား၍ ထိုပညာတို့ကို အသုံးချနိုင်အောင် နေရာတကျ စီမံတတ်သော သူကို

သာလျှင် ပညာရှိဟူ၍ ခေါ် ဆိုထိုက်၏။ ဟင်နရီဖို့သည် ဆိုင်ရာဆိုင်ရာ ပညာရပ်
တခုတွင် ကမ်းတဖက်ရောက် တတ်မြောက်သောသူများကို မိမိလက်အောက်တွင်
လခစားပေးထား၍ ကောက်ခါငင်ခါ အသုံးပြု ခဲ့ခြင်းအားဖြင့် အကြွယ်ဝဆုံးသော
သူဌေးကြီးတဦး အဖြစ်သို့တိုင် ရောက်ခဲ့လေသည်။ ထိုပညာရပ်တခုစီကို သူ၏
ဦးခေါင်းထဲ၌မှတ်သားထားရန် မလိုချေ။ ဤစာအုပ်မျိုးကို ဖတ်ရှုရန်လိုသည် ဟု
သိနားလည်သဖြင့်၊ ဖတ်ရှုလျက်ရှိသူ တယောက်သည် အထက်ပါ သက်သေ၏
အဓိပ္ပာယ် လေးနက်သော အဖြစ်ကို သိနားလည် နိုင်လောက်ပေလိမ့်မည်။
သည်ရည်မှန်းထားသောငွေကို
မရမီ
သင်
လုပ်ကိုင်လျက်ရှိသော
အလုပ်အကိုင်နှင့် ပတ်သက်၍ သိသင့် သိခွင့်ရှိသမျှသော အချက်အလက်တို့ကို
တဖက်ကမ်းခတ် တတ်မြောက်အောင် ဆည်းပူးထားဖို့ လိုပေလိမ့်မည်။ အလုပ်
ကြီးအခြေသို့ ရောက်သဖြင့် ကိုယ်တိုင်ဆည်းပူးရန် မတတ်နိုင်ခဲ့လျှင် ပညာရပ်တ
ခုစီ ဗိုလ်စွဲသော လူတစုရှိစေဖို့ စီမံထားရချေမည်။

အချို့သော သူတို့သည် သိပ္ပံကျောင်းကြီးများ၌ သင်ရသော ပညာမျိုး
မတတ်ခဲ့သည့်အတွက် မိမိတို့ကိုယ့်ကိုယ်ကိုယ် ပညာမတတ်ဟု မှတ်ထင်ကာ
အထင်အမြင် သေးတတ်ကြလေသည်။ ကိုယ့်ကိုယ်ကိုယ် အထင်အမြင်သေးခြင်း
သည် ကိုယ့်အစွမ်းကို ကိုယ်ယုံကြည်ခြင်းမရှိတတ်သဖြင့် ကြီးပွားရေးတွင်
အနှောင့်အယှက်ကြီး ဖြစ်စေရကား ဟင်နရီဖို့၏ ပုံသက်သေကို ကြပ်ကြပ်ကြီး
နှလုံးသွင်းကြရချေသည်။
ပညာကိုဝယ်လျှင် ရနိုင်ကြောင်း သိဖို့ အရေးကြီး၏။ ပထမဦးစွာမည်သည့်
ပညာရပ်မျိုးကို မည်သည့်အတွက် သင် အလိုရှိသည်ဟု သေချာစွာ ပိုင်းခြား
ဆုံးဖြတ်လေလော့။ သင် ရည်မှန်းထားသော ပန်းတိုင်ကို မျှော်ကြည့်လိုက်သည့်
အခါ ထိုပန်းတိုင်သို့ ရောက်အောင် မည်သည့်ပညာရပ်မျိုးလိုသည်ဟု ဆုံးဖြတ်နိုင်
ပေလိမ့်မည်။ လိုအပ်သော ပညာရပ်တခုကောင်းကို ဆုံးဖြတ်ပြီးနောက် ထို
ပညာရပ်ကို ရနိုင်ရန် နည်းလမ်းကိုစုံစမ်း ရှာဖွေရမည်။ ပညာရှာမှီးသော နည်း
လမ်းမှာ…
(၁) ကိုယ်တိုင် လက်တွေ့ဆည်းပူးသောနည်း

(၂) ဗိုလ်စွဲသူတစု၏ အကူအညီဖြင့် ဆည်းပူးသော နည်း
(၃) သိပ္ပံကျောင်းကြီးများ၌ ဆည်းပူးသောနည်း
(၄) သက်ဆိုင်ရာ စာအုပ်များမှ ဆည်းပူးသောနည်း

(၅) စာပေးစာယူအားဖြင့် အတတ်သင်ကျောင်းမှ ဆည်းပူးသောနည်း
လိုအပ်သောပညာရပ်ကို
ဆည်းပူးပြီးသည်နောက်မှန်းထားသော
ရည်ရွယ်ချက်အတွက် ကွက်စိပ်ရိုက်၍ စီစဉ်ပြီးလျှင် အသုံးချရမည့် အဖိုးတန်
သောရည်မှန်းချက်အတိုင်း ပြည့်စုံလေ အောင် အသုံးချရန်မဖြစ်နိုင်ခဲ့လျှင် ထို
ပညာသည် အဖိုးများစွာ မတန်လှချေ။ ထိုအကြောင်းကြောင့် ကောလိပ်ကျောင်းမှ
အောင်လက်မှတ်ရသူများသည် အထွေထွေဗဟုသုတ အတော်အတန် ပြည့်စုံ
သူများဟူ၍သာ အသိအမှတ်ပြုခြင်းခံရ၍ ဝမ်းခါးဝရုံ, လှရုံလောက်ထက်ပို၍
များပြားသော လခ,မျိုးကို မရနိုင်ခြင်း ဖြစ်လေသည်။
ရည်မှန်းထားသော ကြီးပွားမှုအတွက် ပညာတမျိုးမျိုးသည် အခါခပ်သိမ်း
လိုတတ်မြဲဖြစ်ရာ၊ အထက်ပါ ဆည်းပူးနည်း တနည်းနည်းကို အသုံးပြုထိုက်ပေ
သည်။ အချို့သော သူတို့က ကျောင်းမှထွက်လာလျှင် ပညာသင်ကြားဆည်းပူး
ခြင်း ကိစ္စကုန်ပြီဟု မှတ်ထင်တတ်ကြပေရာ၊ မည်သည့်အလုပ်အကိုင်မျိုး၌ဖြစ်စေ
အထွတ်အထိပ်သို့ ရောက်ကြသောသူ ဟူသမျှတို့သည် လိုအပ်သော ပညာရပ်တ
မျိုးမျိုး တသက်ပတ်လုံး ဆည်းပူး၍ အားမရနိုင်သူများဖြစ်ကြောင်း သတိပြုပါ
လေ။ စင်စစ်သော်ကား ကျောင်းများမှ သင်ပြပေးလိုက်သော ပညာသည်
နောက်ဆက်လက်၍လိုက်စားလေ့လာရန်အတွက် အခြေခံကလေးဖြစ်ရုံလောက်
သာ ရှိချေ၏။
အတွက်အချက်ကလေးနှင့် စာရေးတတ်၊ ဖတ်တတ်ရုံမျှနှင့် အလုပ်ရနိုင်
သော ခေတ်သည် ကုန်လွန်ခဲ့လေပြီ။ အလုပ်ရပြန်ပါလျှင်လည်း ဝမ်း,ခါး၊ မဝတဝ
မလှတလှ အလုပ်မျိုးလောက်သာ ရနိုင်၏။

ယခုခေတ်သည် တခုကောင်းပညာကို လုံလောက်စွာတတ်သူများအဖို့
အလုပ်အကိုင်ပေါများသော ခေတ်ဖြစ်၏။ သာမန် ကျောင်းထွက်လက်မှတ်မျိုးနှင့်
မလုံလောက်။ ကူးသန်းရောင်းဝယ်မှုပညာ၊ လျှပ်စစ်ဓာတ်ဘက်ဆိုင်ရာပညာ၊
စာရင်းကိုင်အတတ် ပညာ၊ အင်ဂျင်နီယာအတတ်ပညာ၊ သတင်းစာပညာ စသော
ပညာရပ်တခု ကောင်းတတ်မြောက်သူတို့အတွက် လမ်းပွင့်လျက်ရှိ၏။
ကုမ္ပဏီတိုက်ကြီးများကလည်း ဒီဂရီအောင်လက်မှတ် သက်သက် ရခဲ့ရုံမျှ
နှင့် မကျေနပ်။ ကျောင်း၌နေစဉ်ပင် ပေါင်းသင်း ဆက်ဆံရေးဘက်၊ စီမံအုပ်ချုပ်မှု
ဘက်တို့တွင် နာမည်တွင်ခဲ့သူ များကိုစာမေးပွဲတွင်အမှတ်အများဆုံးရသူတို့ထက်
ပိုမိုလိုလားလျက် ရှိကြလေပြီ။ ထို့ကြောင့် ရှေ့လာဘ်ကိုမြင်သော ကုမ္ပဏီကြီး
များသည် စာမေးပွဲတွင် အမှတ်အများဆုံး ရသူများထက် အကျင့်စာရိတ္တ အထူး
ကောင်းခြင်း၊ ကိုယ်လက်လှုပ်ရှားမှုဆိုင်ရာကစားနည်းတို့၌ ခေါင်းဆောင်နိုင်ခြင်း၊
သွက်လက်ချက်ချာ ခြင်း၊ ဥပဓိရုပ်ကောင်းခြင်း စသော အရည်အချင်းမျိုးကို ပိုမို
လိုလားကြလေသည်။

တိုင်းကြီးပြည်ကြီးများ၌မူကား၊ ကျောင်းမှထွက်ပြီးသော အလုပ်သမား
လူကြီးများအတွက် ဆိုင်ရာဆိုင်ရာ ပညာရပ်တခုကို သင်ကြားနိုင်ရန်အတွက်
ညကျောင်းများဖွင့် လှစ်ထားကြသည်ဖြစ်ရာ ကျွန်ုပ်တို့တိုင်းပြည်မှာမူ ထိုသို့သော

အခြေအနေမျိုးသို့ မရောက်သေးသည်ဖြစ်၍ စာပေးစာယူနည်းဖြင့် သင်ပြသော
ကျောင်းမျိုးကို အားထားကြရချေမည်။ ၎င်းကျောင်းမျိုးမှာလည်း ဆိုင်ရာပညာရပ်
များတွင် အလွန်ကျွမ်းကျင်သောပုဂ္ဂိုလ်များ စီစဉ်ထားသည့် သင်ခန်းစာများဖြစ်
သောကြောင့် ပညာဆည်းပူးသူတို့အတွက် အလွန်တရာ ကောင်းမွန်သင့်လျော်လှ
ပေသည်။
စာပေးစာယူနည်းဖြင့် သင်ကြားသော ကျောင်းမျိုး၏ ကောင်းခြင်းတရပ်မှာ
တခုသော ပညာကို သင်ပါတော့မည်ဟု ဆုံးဖြတ်၍ စတင် သင်ကြားမိလျှင် ဆုံး
အောင် သင်သည်ဖြစ်စေ၊ တဝက်တပျက်နှင့် ရပ်လိုသည်ဖြစ်စေ သဘောတူထား
ပြီးသော ကျောင်းလခ,ကို ပြေလည်အောင် ပေးရခြင်း အားဖြင့် ထိုကျောင်းသား
သည် အစအဆုံးပေါက်အောင် သင် ရလေတော့၏။ ဤအတွက်ကြောင့် ထို
ကျောင်းသားသည် အစ ပြုမိသော အလုပ်တခုကို ဆုံးခန်းတိုင်အောင် ဆောင်ရွက်
တတ်သော အလေ့အကျင့်တခု ရရှိလေရာ ထိုအလေ့အကျင့်သည် ကြီးပွားရေး
အတွက် တသက်ပတ်လုံး ကြီးစွာသော အထောက်အပံ့ ဖြစ်လေတော့၏။ အမြား
ကောင်းမွန်သော အချက်တခုမှာ ထိုကျောင်းမျိုးမှ အောင်လက်မှတ်ရရှိ ထားသူ
တို့သည်
ကုမ္ပဏီတိုက်ကြီးတို့၏
လေးစားယုံကြည်ခြင်းကို
ခံရတတ်၍
အလုပ်အကိုင်လျှောက်ထားရာ၌ လွယ်ကူတတ်လေသည်။ အကြောင်းမူကား
အလုပ်တဘက်နှင့်
စာပေးစာယူ,
ကျောင်းတွင်
အောင်လက်မှတ်ရသည့်
တိုင်အောင် အစအဆုံး ပညာသင်ကြားနိုင်သော ဇွဲသတ္တိရှိသည့် အလုပ်သမားတ
ယောက်သည် လူညံ့တယောက်မဟုတ်ဟု ကုမ္ပဏီတိုက် မန်နေဂျာများက ရိပ်မိ
နားလည်ကြသောကြောင့်ပေတည်း။
လောကကြီးပွားမှု၌
ဖြေဆေးမရှိသည့်
ချွတ်ယွင်းချက်တခုသည်ကား ကြီးပွားလိုသော စိတ်ဆန္ဒမရှိခြင်းပင် ဖြစ်ချေ၏။
လူတိုင်းပင် ကြီးပွားလိုသည်ဟု ပြောကြမည် ဖြစ်သော်လည်း အကယ်ကြီးပွားလို
သော ဆန္ဒပြင်းစွာရှိသူတို့၏ ရာခိုင်နှုန်းမှာ မများလှချေ။ အလုပ်တဘက်နှင့်
ပညာရပ်တခုကို အစမှ အဆုံးတိုင်အောင်၊ လက်မှတ်ရသည် တိုင်အောင် လေ့လာ
သင်ကြားနိုင်သည်အထိ ဇွဲသတ္တိရှိသူတယောက်မှာ ကြီးပွားလိုသော ဆန္ဒပြင်းစွာရှိ
သူတယောက်ဖြစ်ကြောင်း ထင်ရှားသည် ဖြစ်၍ ထိုသူသည် မည်သည့်
အလုပ်အကိုင်မျိုး၌ ဖြစ်စေ အောက်ဆုံးထစ်တွင် ရပ်နေမည်မဟုတ်ဟု စိတ်ချလေ
လော့။ အထက်လူကြီးများသည် ထိုသူ၏ အရည်အချင်းကို တနေ့နေ့တွင် သိမြင်
ရမည်ဖြစ်၍ တိုးတက် ကြီးပွားရေးအတွက် အခွင့် အလမ်း ဖွင့်ပေးတတ်ကြသည်။

လွန်ခဲ့သော
စစ်ကြီးအတွင်း
ပညာသင်ကြားခြင်း
ပျက်ကွက်၍
အချိန်အရွယ်ကုန်လွန်သဖြင့် အလုပ်လုပ်ကိုင်ကြသော အလုပ်သမားများသည်
စာပေးစာယူ ပညာသင် ကျောင်းများတွင် ပညာရပ်တမျိုးမျိုးကို သင်ကြားကြရန်
အထူးပင် သင့်လျော်သဖြင့် ထောက်ခံလိုက်ရပေသည်။ ထို့ပြင် ယခုခေတ်ကြီး
သည် ခေတ်သစ်ကြီးဖြစ်၍ ယခင်ခေတ်က ကြီးပွားထွန်းကားလာခဲ့ဖူးသော
အလုပ်အကိုင်မျိုးသည် ယခုခေတ်တွင် မထွန်းကား ရှိနေတတ်သည်ဖြစ်ရကား…

ထိုသို့သော သူတို့အတွက် အလုပ်အကိုင်ပြောင်းလဲ လုပ်ကိုင်ရန်မှာလည်း အဆိုပါ
ကျောင်းမျိုးသည် ကြီးစွာသော အထောက်အပံ့ ဖြစ်နိုင်ပေ၏။ အတတ် ပညာကို
အဖိုးပေး၍ ဝယ်ယူလျှင် အဖိုးကြီးကြီးနှင့် တဆင့် ရောင်းစားနိုင်၏။
https://t.me/mmebooks

အခန်း - ၅
စိတ်ကူးဉာဏ်

ကြီးပွားရေးအတွက် ပဉ္စမခြေလှမ်း
စိတ်ကူးဉာဏ်ဆိုသည်ကား
ဆန္ဒအတိုင်း
ပြည့်စုံစေရန်အတွက်
အကြံအစည်ထုတ်ရသော အလုပ်ကိုဆောင်ရွက်ရန် လက်နက် ကိရိယာပင်ဖြစ်
လေရာ ဝီမံသိဒ္ဓိပါဒ်၏ အရာပင်ဖြစ်ချေ၏။ တန်ခိုး သို့မဟုတ် ဣဒ္ဓိပါဒ်လေးပါးရှိ
သည့်အနက် ဝီမံသိဒ္ဓိပါဒ်သည် နောက်ဆုံးမှ ပိတ်၍လိုက်သော ဗိုလ်ချုပ်ဖြစ်၍
၎င်း၏အစွမ်းသတ္တိ ကြီးမားပုံမှာလည်း အံ့သြလောက်ပါပေ၏။
ဤခေတ်သည် လောကီဘက်တွင် စိတ်ကူးဉာဏ်၏ တန်ခိုး သတ္တိကြီးမား
ကြောင်း အလွန်ထင်ရှားသော ခေတ်ကြီး ဖြစ်ချေ၏။ လူတို့၏အဖြစ်အပျက်ကို
ရာဇဝင်တင်သည့် အခါမှစ၍ စိတ်ကူးဉာဏ်၏ အစွမ်းဖြင့် တီထွင်ထားသော
အဆန်းအပြား များသည် လွန်ခဲ့သည့် နှစ်ပေါင်း ၅ဝ ကျော် အတွင်းတွင် ယခင်နှစ်
ပေါင်း ထောင်,သောင်း အခါကထက် ပေါများချေသေး၏။ လေကိုနိုင်နင်းသည့်
အရာဌာနတွင် ငှက်များကပင်အရှုံးပေးကြရ၏။ အာကာသ၏ဓာတ်သဘောကို
သိမြင်ကြသည် ဖြစ်၍ မိုင်ပေါင်း ထောင်သောင်း၌ရှိသော သူတယောက်၏ အသံ
ကို အိမ်နီးချင်း တယောက်၏ အသံကဲ့သို့ ကြားနိုင်၏။ သန်းပေါင်းများစွာ ဝေးကွာ
သော အရပ်၌ရှိသော နေကို အချိန်အတွယ် လုံးပတ်နှင့်တကွ တွက်ချက်ဖော်ပြ
နိုင်၏။ ရှေးခေတ်က ဈာန်အဘိညာဉ်ရသော ပုဂ္ဂိုလ်များသာလျှင် အလိုရှိတိုင်း
ခရီးသွားနိုင်ကြပေရာ ယခုခေတ်၌မူ ပုထုဇဉ် အန္ဓတယောက် ဖြစ်စေကာမူလည်း
တနာရီလျှင် မိုင်ပေါင်း ၃ဝဝ ကျော်ပေါက်အောင် ခရီးသွားနိုင်သည့်ပြင် မကြာမီ
အတောအတွင်း ကမ္ဘာကိုနေ့ချင်းပေါက် ပတ်နိုင်သောအဖြစ်မျိုးကိုပင် ရောက်ကြ
ပေလိမ့်မည်။

စိတ်ကူးဉာဏ်ကို အသုံးပြုခြင်းအရာဌာန၌ လူတို့သည် အထွတ်အထိပ်သို့
ရောက်ပြီဟု မဆိုနိုင်သေးပေရာ လောကီမှု၌ စိတ်ကူး ဉာဏ်ကို အသုံးပြုလာကြ
ခြင်းမှာ ကကြီး,ခကွေးလောက်မျှသာ ရှိသေး၍ ရှေ့သို့တိုးတက်ရန် နည်းလမ်းများ
စွာ ရှိချေသေး၏။

စိတ်ကူးဉာဏ် နှစ်မျိုး

စိတ်ကူးဉာဏ်ဆိုသည်မှာ
(၁) ဆက်စပ် ဖန်တီးတတ်သော စိတ်ကူးဉာဏ်

(၂) အသစ်ထွင်တတ်သော စိတ်ကူးဉာဏ်ဟူ၍ နှစ်မျိုးရှိ၏။
ပထမ စိတ်ကူးဉာဏ်မျိုးသည် ရှိပြီးသော စိတ်ကူးများကို တမျိုးတမည်ဖြစ်
အောင် ဆက်စပ်ပေါင်းစု ဖန်တီးသော အလုပ်ကိုလုပ်နိုင်၏။ အသစ်တခု ဖြစ်
ပေါ်လာအောင် တီထွင်နိုင်သော အစွမ်းသတ္တိမျိုးကား မရှိချေ။ ထိုစိတ်ကူး ဉာဏ်
မျိုးသည် မိမိ၏ တွေ့ကြုံသင်ကြားခဲ့ရဖူးသော အဖြစ် အပျက်များကို အခြေခံပြု၍
တစုံတခု ဖြစ်အောင် ပေါင်းစပ် ဖန်တီးနိုင်သော စိတ်ကူးမျိုးဖြစ်၏။ လျှပ်စစ်ဓာတ်
မီး၊ ရေဒီယို၊ ဘိုင်စကုတ် စသည်တို့ကို ပြုလုပ်နိုင်သည်မှာ ပထမ စိတ်ကူးဉာဏ်၏
အစွမ်းသတ္တိပေတည်း။
ဒုတိယ စိတ်ကူးဉာဏ်၏ သတ္တိမှာကား ပထမစိတ်ကူးဉာဏ်မျိုးထက်ပင်
ပို၍ ခက်ခဲနက်နဲသေး၏။ ထိုစိတ်ကူးဉာဏ်မျိုးသည် မရှိသေးသော မဖြစ်ပေါ်သေး
သော အရာကို လှမ်းမျှော် စိတ်ကူးနိုင်ခြင်း၊ သူတပါး၏စိတ်အကြံကိုသိခြင်း၊
အနာဂတ်ကို မှန်းမျှော်တွေးဆ သိမြင်နိုင်ခြင်းတိုင်အောင် အစွမ်းသတ္တိ ရှိပေ၏။
ထိုဉာဏ်မျိုးမူကား မဇ္ဈိမဒေသတွင် မြတ်စွာဘုရား လက်ထက်တော်က ထွန်းကား
ခဲ့ဖူးသော်လည်း ယခုခေတ်တွင် တိမ်မြုပ် ငုပ်ကွယ်နေခဲ့လေပြီ။ သို့သော်
အနောက်တိုင်းကြီးများက ဤအစွမ်းသတ္တိမျိုးကို ယခုမှ အသိအမှတ်ပြုကာ
လေ့လာလိုက်စားစ ပြုကြဆဲပင် ရှိသေး၏။ ထိုဉာဏ်မျိုးသည် ဧကဂ္ဂတာ
ကျအောင် လွန်မင်းစွာ စိတ်အာရုံ စူးစိုက်ခြင်း ရှိသော အခါမှသာလျှင် ဖြစ်ပေါ်
တတ်သည့် အသိဉာဏ်မျိုး ဖြစ်ရကားငုပ်ကွယ်စပြုနေသော နည်းနာနိသျကို
ယခုမှစတင်၍ စုံစမ်းလေ့လာခြင်း ပြုလျက်ရှိကြလေသည်။

သို့သော် စိတ်ကူးကို အသုံးပြုရာတွင် သူတပါး၏ စိတ် အကြံအစည်ကို သူ
စွမ်းနိုင်သည့် အသိဉာဏ်မျိုးသို့ထိအောင် မပေါက်ရောက်နိုင်သော်လည်း ၎င်းကို
အလေ့အကျင့် ပြုလုပ်ထားခဲ့လျှင် လောက၌ အကျိုးရှိသော နေရာများစွာတို့တွင်
အသုံးချနိုင်ပေ၏။
ကမ္မဋ္ဌာန်းထိုင်ခိုင်းမည်ထင်၍ မလန့်လေနှင့်။ သို့သော် တကယ်ကြီးပွား
လို၍ လိုသည့်အတိုင်း အမှန်ကြီးပွားမည်ဆိုခဲ့လျှင် ထိုင်တန်က ထိုင်ရပေ
လိမ့်မည်။
စိတ်သည် အလွန်တန်ခိုးကြီး၏။ တန်ခိုးကြီးသော စိတ်မျိုး ကိန်းအောင်း
သည့် ပုဂ္ဂိုလ်သည် အလိုရှိတိုင်း ဖန်ဆင်းနိုင်၏။ နိမ္မာနရတိဘုံသား နတ်တို့သည်
အလွန်တန်ခိုးကြီးသော
စိတ်မျိုးရှိကြသည်ဖြစ်၍
အလိုရှိတိုင်း
ဖန်ဆင်း

သုံးဆောင်နိုင်ကြသည်ဆို၏။ နတ်သည်လည်း အလိုရှိသောဆန္ဒအတိုင်း ပြည့်ဝ
စေနိုင်ခြင်းငှာ တန်ခိုးကြီးသော စိတ်မျိုး ဖြစ်လာလေအောင် ပြုလုပ်ရာ၌ လွန်ခဲ့
ပြီးသော အညွှန်းများအတိုင်း တိတိကျကျ လိုက်နာဖို့ အရေးကြီးလှပေ၏။
အရောင်းအဝယ်ဘက်၌ ဖြစ်စေ၊ စက်မှုလက်မှုဆိုင်ရာ လုပ်ငန်းများ၌ဖြစ်
စေ၊ ဘဏ္ဍာရေးဘက်၊ စီးပွားရေးဘက်၊ ကဗျာ လင်္ကာဘက်၊ ပန်းချီပန်းပုဆိုင်ရာ
ပညာဘက် စသည်တို့၌ဖြစ်စေ၊အထွတ်အထိပ်သို့ ရောက်ကြသော ကမ္ဘာကျော်
ပုဂ္ဂိုလ်ကြီးများသည် အသစ်ထွင်ခြင်း တည်းဟူသော ဒုတိယစိတ်ကူး ဉာဏ်မျိုး
တစိတ်တဒေသ ရှိကြသူများသာလျှင် ဖြစ်ချေ၏။ နောင်အနာဂတ်ကို မျှော်ကြည့်
နိုင်သည်အထိ အစွမ်းသတ္တိမရှိကြသော်လည်း အသိဉာဏ်နှင့်တစိတ်တဒေသ
အကျုံးဝင်သော ဉာဏ်မျိုးရှိကြသူများ ဖြစ်ကြလေသည်။

နောင်အနာဂတ်ကို မျှော်ကြည့်ခြင်းဆိုရာတွင်လည်း အကျိုးအကြောင်း
ဆက်စပ်၍ ယခုဤကဲ့သို့ဖြစ်လျှင် နောင်ဘယ်သို့ ဖြစ်လိမ့်မည်ဟု တွေးဆနိုင်
သော ဉာဏ်မျိုးမှာ အသိဉာဏ်နှင့် တူသော ဒုတိယဉာဏ်မျိုးမဟုတ်။ ပထမ
စိတ်ကူးဉာဏ်မျိုးမျှသာ ဖြစ်၏။ ဒုတိယအသိဉာဏ်မျိုးရှိသူမှာ မျက်စိမှိတ်၍
ဆင်ခြင်လိုက်လျှင်
နောင်အဖြစ်ကိုလည်းကောင်း၊
သူတပါး၏
အကြံကို
လည်းကောင်း ထင်မြင်လာချေတော့၏။ မမြင်လျှင် မမြင်ဘဲ ရှိတတ်၏။ လွဲချော်
သည်ဟူ၍ကား မရှိနိုင်ချေ။
ခြေလက်အင်္ဂါ စသည်တို့သည် အသုံးပြုသလောက် သွက်လက်လာသည့်
နည်း အထက်ပါ စိတ်ကူးဉာဏ် နှစ်မျိုးတို့မှာလည်း လေ့ကျင့်အသုံးချသလောက်
ကို တတ်ပိုင်စိုးခြင်း ရှိနိုင်ပေ၏။
ဆန္ဒဆိုသည်ကား စိတ်ထဲ၌ လှုံ့ဆော်ချက် တခုမျှသာ ဖြစ်၏။ အစိုင်အခဲ
လည်းမရှိ၊ အခိုးအငွေ့မျှလည်း မဟုတ်ချေ။ သို့ပါသော်လည်း ဖန်တီးတတ်သော
ပထမစိတ်ကူးဉာဏ်မျိုး၊ တီထွင်တတ်သော ဒုတိယ စိတ်ကူးဉာဏ်တို့နှင့် စပ်ဖက်
ပူးပေါင်းသည့်အခါတွင် တိုက်ကြီးတာကြီး အစရှိသည့် ထင်ရှား ခိုင်မာသော ဝတ္ထု
ဓာတ်ကြီးများ ဖြစ်လာနိုင်ပေ၏။
စိတ်ကူးဉာဏ်သည် အသုံးမပြုဘဲ ပစ်ထားခဲ့လျှင် ပစ်ထားသော ခြေလက်
အင်္ဂါတို့နည်းတူ ထိုင်းမှိုင်းလေးကန်သွားတတ်သည်ဖြစ်၍ သွက်လက်ပိုင်စိုးခြင်း ရှိ
လေအောင် မကြာခဏ အသုံးချပေးဖို့ မမေ့လေနှင့်။
လေ့ကျင့်စအခါ၌ ဆန္ဒပြည့်စုံမှုအတွက် စေ့စပ် ဖန်တီးတတ်သော ပထမ
စိတ်ကူးဉာဏ်မျိုးကို များများကြီး အသုံးပြုရမည် ဖြစ်သောကြောင့် ထို
စိတ်ကူးဉာဏ်မျိုးကိုသိ၍ လေ့ကျင့်ရန် လို၏။

စိတ်ဆန္ဒ၌သာ တည်ရှိသောငွေကို တကယ်ငွေဖြစ်လာအောင် ဆောင်ရွက်
ရာတွင် အကြံအစည်ကို အစီအစဉ်ပြုလုပ်ထားဖို့လို၏။ ထိုအစီအစဉ်ကို စေ့စပ်
ဖန်တီးခြင်းတည်းဟူသော ပထမစိတ်ကူးမျိုးဖြင့် ပြုလုပ်ရချေမည်။
ဤစာအုပ်ကို အဆုံးတိုင် ဖတ်ရှုပြီးနောက် ဤအခန်းကို တဖန်ထပ်၍ မှန်း
ထားသောဆန္ဒ ပြည့်စုံမှုအတွက် မည်ကဲ့သို့ ဆောင်ရွက်မည်ဟု စိတ်ကူးဉာဏ်ဖြင့်
အကြံအစည်တခု အစီ အစဉ်တခုပါ ပြုပါလေ။ လွန်ခဲ့သော အခန်းများ၌
အစီအစဉ် ပြုလုပ်ရန် နည်းလမ်းကို အကျယ်တဝင့် ဖော်ပြခဲ့ပြီးလေပြီ။ အစီအစဉ်
ကို စာဖြင့်မရေးရသေးလျှင် ယခုရေးသားပါလေ။ ထိုအစီအစဉ်ကို ရေးသားမိသည်
နှင့်တပြိုင်နက်၊ စိတ်ကူး၌သာ ဖြစ်၍ စမ်းသပ်ခြင်းငှာ မတတ်ကောင်းသော ဆန္ဒ
ကိုစမ်းသပ်၍ ရသော စာအဖြစ်သို့ရောက်အောင် ပြုလုပ်ပြီးလေပြီ။ အထက် ပါ
စာပိုဒ်ကို အသံထုတ်၍တဖန် ဖြည်းဖြည်းဖတ်ရင်း ဆန္ဒကို ငွေဖြစ်အောင် ပြုလုပ်ရ
မည့် ကိစ္စတွင် ပထမခြေလှမ်း လှမ်းမိပြီ ဟု သဘောပိုက်ပါလေ။

ကမ္ဘာလောက၌ မြင်မြင်သမျှသော ဝတ္ထုပစ္စည်းတို့သည် စမ်းသပ်၍ မရ
သော (အင်နာဂျီ) အားအရှိန်သတိသက်သက်မှ အခိုင်အမာ ဝတ္ထုဓာတ်ကြီးများ
ဖြစ်လာကြကြောင်းကို ဆင်ခြင် နှလုံးသွင်းလေ။ ဆန္ဒသည် စမ်းသပ်၍မရသော
လှုံ့ဆော်မှုသက်သက်ဖြစ်၏။
လှုံ့ဆော်မှုမည်သည် အားအရှိန်သတ္တိဖြစ်၏။ စမ်းသပ်၍မရသော အားအရှိန်
သတ္တိသည် ကမ္ဘာလောကကြီးကို ဖြစ်စေနိုင်ရကား သင်၏ ဆန္ဒတည်းဟူသော
အားအရှိန်သတ္တိသည် တသိန်း, နှစ်သိန်းမျှသောငွေကို အဘယ်ကြောင့် မဖြစ်စေ
နိုင်ဘဲ ရှိရအံ့နည်း။ စမ်းသပ်၍ မရသဖြင့် မထင်ရှားသည့် ဆန္ဒတည်းဟူသော အား
အရှိန်သတ္တိမှ စမ်းသပ်၍ရသဖြင့် ထင်ရှားရှိသောငွေအဖြစ်သို့ ရောက်အောင်
ပြုလုပ်ရာတွင် သင်သည် သဘာဝဓမ္မ၏နည်း စနစ်ကို အသုံးချလျက်ရှိ၏။ သဘာ
ဝနည်းအတိုင်း ပြုလုပ် ရာတွင် သင်သည် သဘာဝဓမ္မ၏ နည်းစနစ်ကို အသုံးချ
လျက်ရှိ၏။ သဘာဝဓမ္မနည်းအတိုင်း ပြုလုပ်သော ကိစ္စတခုသည် အဘယ်ကြောင့်
မဖြစ်နိုင်ဘဲ ရှိရပါအံ့နည်း။ ဧကန်မုချမလွဲတမ်း - ဖြစ်ရမည်။ စိတ်ချလက်ချယုံကြ
လေလော့။
မလွှဲမပြောင်းနိုင်သော သဘာဝဓမ္မနည်းကို အသုံးချခြင်းအားဖြင့် သင်သည်
လိုအပ်သောဓနဥစ္စာကို ရရှိနိုင်၏။ သို့သော် ရှေးဦးစွာ သင်ပြုဖို့လိုသော အလုပ်
သည်ကား သဘာဝဓမ္မ၏ နည်းဥပဒေများကို နားလည်အောင်ပြုလုပ်၍ ၎င်းတို့ကို
အသုံး ချတတ်အောင် လေ့ကျင့်ရန်လို၏။ ကြီးပွားတိုးတက်ခြင်း သို့မဟုတ် ဆန္ဒ
အတိုင်း ပြည့်စုံနိုင်ခြင်းတို့မှာ လျှို့ဝှက်သော အချက်မဟုတ်၊ သိမြင်တတ်သော
ပညာမျက်စိရှိသူတို့သည် ကမ္ဘာလောက၌ မြင်ရသမျှသော ပစ္စည်းတို့အပေါ်တွင်
ပြောင်ပြောင်ကြီး ဖော်ပြထားသည်ကို တွေ့မြင်ရပေလိမ့်မည်။

မျိုးစေ့ကလေးမှ သစ်ပင်ကြီးဖြစ်လာခြင်း ၊ ကာလလ ရေကြည်မှ ယခုစာ
ဖတ်လျက်ရှိသော သင်ဖြစ်လာရခြင်းတို့သည် သတ္တိအစွမ်းကြောင့် ဖြစ်လေရာ၊
သင်သည်လည်း ထိုသတ္တိ အစွမ်းဖြင့် ဆန္ဒကို ငွေဖြစ်အောင် ပြုလုပ်တော့မည်
ဖြစ်၏။ ယခုရေးသား ဖော်ပြလျက်ရှိသော အကြောင်းအရာကို သင်သည် စုံလင်
ကောင်းမွန်စွာ နားမလည်သော်လည်း စိတ်မပျက်လေနှင့်။ စိတ်အကြောင်းကို
လေ့လာခဲ့ဖူးသူတယောက်
မဟုတ်ခဲ့လျှင်
ဤအခန်းတွင်
ပါရှိသော
အကြောင်းအရာ အားလုံးတို့ကို တကြိမ်ဖတ်ရုံမျှနှင့် စေ့စုံအောင် နားလည်နိုင်ဖို့
အလွန်ခဲယဉ်းပေလိမ့်မည်။
သို့သော် ပါရမီရင့်သူ တယောက်ဖြစ်လျှင် အချိန်တန်သောအခါ တိုး၍
နားလည်လာပါလိမ့်မည်။ သည်းခံ၍ ဖတ်ရှုဆင်ခြင်ပါလေ။ အပြေးအလွှား ဖတ်ရှု
ရသော ဝတ္ထုစာအုပ်မျိုး မဟုတ်သောကြောင့် တပိုဒ်ချင်း စဉ်းစဉ်းစားစား ဖတ်ပါ
လေ။ ဖတ်ရှုသည့်အခါ တခေါက်ထက်တခေါက် တိုး၍တိုး၍ ရှင်းလင်းကျေနပ်လာ
သည်ကို တွေ့ရလိမ့်မည်။ ဖတ်ရှုဆင်ခြင်ခြင်းအလုပ်၌ နှောင့်နှေးဆိုင်းလင့်ခြင်း၊
ရပ်ဆိုင်းထားခြင်း မပြုပါလေနှင့်။ သုံးခေါက်စေ့အောင် ဘယ်နည်းနှင့်မဆို ဖတ်ပါ
လေ။ သုံးခေါက်ပြည့်သော အခါတွင်မူကား သင်သည် ဤစာအုပ်ကို လက်လွှတ်
တော့မည်မဟုတ်ပါ။
စိတ်ကူးဉာဏ်သည် အကြံအစည်ကိုဖြစ်စေ၏။ အကြံအစည်သည် ဥစ္စာဓန
ပေါကြွယ်ဝခြင်း၏
အစ,မူလဖြစ်၏။
စိတ်ကူးဉာဏ်မှပေါ်ထွက်လာသော
အကြံအစည်ကို အသုံးပြုခြင်းအားဖြင့် ဓနဥစ္စာပေါများကြွယ်ဝသောအဖြစ်သို့
ရောက်ဖူးသော သူတို့၏ ဥဒါဟရုံများကို ဖော်ပြရပေဦးအံ့။ ၎င်းတို့ကို ဖတ်ရှု
ဆင်ခြင်ခြင်း အားဖြင့် သင်၌ အထောက်အပံ့ ရလိမ့်မည်ဟု မျှော်လင့်၏။

လွန်ခဲ့သောနှစ်ပေါင်း ၆ဝ ခန့်လောက်က အမေရိကန်ပြည်တွင် တောမှ
ဆရာဝန်တယောက်သည် ဆေးတိုက်တတိုက်သို့လာ၍ ဆေးစပ်သော စာရေး
ကလေးတယောက်နှင့် တွေ့ဆုံကြပြီးလျှင် တနာရီ ကျော်ခန့်မျှ တီးတိုး တိုင်ပင်
ကြ၏။ - နောက်ဆုံး၌ ဆရာဝန်သည် ကရားကြီးတလုံး၊ သစ်သား ယောက်မ တ
ချောင်းနှင့် စာရွက်တရွက်ကို ထုတ်ပေးလေရာ စာရေးကလေးသည် ဒေါ်လာ
ဒင်္ဂါး ၅ဝဝ ကို ဆရာဝန်လက်သို့ ထည့်လိုက်လေ၏။ ထိုစာရွက်ပေါ်၌ အဖျော်ရည်
တမျိုး ဖော်စပ်နည်းရေးသားဖော်ပြလေရာ ကရားနှင့်ယောက်မတို့မှာ ၎င်းကို
ဖော်စပ်ပြုလုပ်ရန် လက်နက်ကိရိယာများဖြစ်၏။ စာရေး ကလေးသည် မိမိ
စုဆောင်း ရရှိထားသမျှသော ဒေါ်လာ ၅၀၀ ဖြင့် ၎င်းတို့ကို အပြီးအပိုင် ဝယ်ယူ
လိုက်ခြင်း ဖြစ်၏။
စာရွက်ပေါ်တွင် ရေးသားထားသောစာမှာ ဆရာဝန်၏ စိတ်ကူးဉာဏ်မှ ဖြစ်
ပေါ်လာသော အကြံအစည်တခုမျှသာဖြစ်ရာ ထိုအကြံအစည်မှာ ဆရာဝန်အဖို့
ဒေါ်လာ ၅ဝဝ မျှ သာ ထိုက်တန်သော်လည်း စာရေးကလေးအဖို့မူကား ဒေါ် လာ

သန်းပေါင်းများစွာ ရရှိနိုင်ခဲ့လေသည်။ သို့သော် စာရေးကလေးသည် ထိုအရာကို
ဝယ်စဉ်အခါက ဧကန်မုချကြွယ်ဝလာလိမ့်မည်ဟု တပ်အပ်သေချာသိရှိနိုင်သည်
မဟုတ်သေးဘဲ စွန့်စား၍ ဝယ်ယူလိုက်ခြင်းဖြစ်၏။
ဆရာဝန်သည် ဖျော်ရည် ဖော်စပ်နည်းကို စမ်းသပ်တွေ့ရှိထားသော်လည်း
တစုံတခု လိုလျက်ရှိရာ ထိုလိုအပ်သော တစုံတခုမှာ စာရေးကလေး၌သာ ရှိ၏။
ထိုအရာသည် ဘယ်အရာဖြစ်သနည်း။ စိတ်ကူးကြံစည် ကြည့်စမ်းလော့။ စာရေး
ကလေးသည် အညွှန်းတွင်ပါရှိသော နည်းအတိုင်း အဖျော်ရည်စပ် ရောင်းချလေ
ရာ
ကြော်ငြာရေး
သမားများ၊
သတင်းစာတိုက်များ၊
စာရေးစာချီများ၊
လက်နှိပ်စက်သမား၊ ဖန်ပုလင်း အလုပ်သမားများ၊ သကြားချက်သမား၊ ကြံ
စိုက်ပျိုးသူများမှစ၍ ထောင်သောင်း မကသော အလုပ်သမားများသည် ထို
အဖျော်ရည်ကို အမှီပြု၍ အသက်မွေးဝမ်းကျောင်း အလုပ်တခုရရှိသည့်ပြင် များ
စွာသော ကုန်သည်တို့မှာလည်း ၎င်းကိုတဆင့်လက်လီရောင်းချကြခြင်အားဖြင့်
ငွေကြေးမြောက်မြားစွာ ရရှိခဲ့ကြလေသည်။
၎င်းအဖျော်ရည်သည်ကား တကမ္ဘာလုံး သောက်သုံးလာခဲ့သော“ကိုကာကို
လာ” ပင်ဖြစ်လေရာ ဆရာဝန်၏ အညွှန်းတွင် စာရေးကလေးက ဖြည့်စွက်ပေါင်း
ထည့်လိုက်သော အရာသည်ကား အခြားမဟုတ်။ စိတ်ကူးဥာဏ်ပင် ဖြစ်ချေ၏။

ဤစာအုပ်တွင် ဖော်ပြပါရှိသော နည်းလမ်း ၁၃ ခုတို့မှာ စာရေးကလေး
သည် “ကိုကာကိုလာ”ကို တကမ္ဘာလုံး အနှံ့အပြားတွင်ကျယ်စေရအောင်'
ဆောင်ရွက်ရာ၌ အသုံးပြုခဲ့သောနည်းပင်ဖြစ်ရသည်ကား၊ သင်၌လည်း အလားတူ
အဖိုးတန်သော အကြံအစည်မျိုးတခုရှိခဲ့လျှင် ထိုသူကဲ့သို့ပင် တကမ္ဘာလုံးပျံ့နှံ့၍
ကြွယ်ဝချမ်းသာသော အဖြစ်မျိုးသို့ ရောက်နိုင်မည် ဖြစ်၏။
ထို့ကြောင့် လင်္ကာဆရာကြီးတယောက်က စိတ်အကြံတို့သည် အရာဝတ္ထု
များဖြစ်၍ တကမ္ဘာလုံးကို ပတ်လျက်တည်စေနိုင်သည်ဟု ရေးသားဖူးလေသည်။

ဒေါ်လာ တသန်းရှိခဲ့လျှင် ဘယ်ကဲ့သို့ ပြုမည်နည်း
အမေရိကန်ပြည်၌ ဒေါက်တာဂွန်ဆောလတ် ဆိုသူသည် ကောလိပ်ကျောင်း
တွင် ပညာသင်ကြားလျက်ရှိစဉ် ထိုအခါက ပညာသင်ကြားပုံ နည်းစနစ်တွင်
ချွတ်ယွင်းချက်များ တွေ့ရှိရသည်ဖြစ်၍ မိမိကိုယ်တိုင် ကျောင်းကြီး တကျောင်း
တည်ထောင်ပြီးလျှင် မိမိစိတ်တိုင်းကျ နည်းစနစ်မျိုးဖြင့် ကျောင်း သားများအား
ပညာသင်ကြားပေးလိုသော ဆန္ဒသည် ပြင်းစွာဖြစ်ပေါ်လျက်ရှိ၏ ဂွန်ဆော
လတ်၏ သင်ပြနည်းကား တခုသော ပညာရပ်ကို အခြောက်တိုက် စာမျိုးမဟုတ်

ဘဲ အလုပ်နှင့် ကိုယ်ထိလက်ရောက် လုပ်ကိုင်စေခြင်းအားဖြင့် သင်ပြပေးရန် နည်း
ဖြစ်လေသည်။
ဂွန်ဆောလတ်သည် ထိုကျောင်းမျိုး တည်ဆောက်ရန် ဒေါ်လာတသန်းခန့်
လိုလိမ့်မည်ဟု ခန့်မှန်းတွက်ချက်ထားသော်လည်း လိုအပ်သော ဒေါ်လာတသန်း
မှာ လက်ဝယ်တွင်လည်းမရှိ၊ လက်ဝယ်သို့ရောက်အောင် ဆောင်ရွက်ရန်လည်း
မတတ်နိုင်ဘဲ ပြင်းစွာသော ဆန္ဒသာလျှင် ဖြစ်ပေါ်လျက်ရှိ၏။ ၎င်းဆန္ဒအလျောက်
ဘယ်ကဲ့သို့ ပြည့်စုံအောင် ပြုလုပ်ရပါမည်နည်းဟူ၍လည်း အကြံအစည်အမျိုးမျိုး
ထုတ်ခဲ့၏။ သို့သော်လည်း တတ်နိုင်ခဲ့ဟန် လက္ခဏာမရှိချေ။

ထိုသူသည်အိပ်ရာဝင်လျှင်လည်း ၎င်းစိတ်၊အိပ်ရာမှ နိုးလာသောအခါတွင်
လည်း ၎င်းစိတ်၊ သွားရာလာရာအရပ်တိုင်း ၎င်းစိတ်ဖြင့်နေလာခဲ့ရာ ထိုသူ၏ဆန္ဒ
သည် ကြာလေတိုးလေ တိုး၍ တိုး၍ ထက်သန်လာလေတော့၏။ ဒေါ်လာတသန်း
ဆိုသောငွေမှာ ကလေးကစားသော ငွေမဟုတ်ကြောင်း ဂွန်ဆောလတ်သည် သိ
သော်လည်း ရလိုသောဆန္ဒ ပြင်းစွာဖြစ်ပေါ်ခဲ့လျှင် ဧကန်မုချ ရမည်ဟု
ယုံကြည်လျက်ရှိ၏။ တခုတည်းသော ရည်မှန်းချက် ထား၍ ပြင်းထန်လှစွာသော
ဆန္ဒဖြင့် ထောက်ခံအားပေးခဲ့လျှင် ထိုရည်မှန်းချက်အတိုင်း ထမြောက်အောင်မြင်
ရမည်ဟု ယုံကြည် စိတ်ချလျက်ရှိ၏။ သို့ပါသော်လည်း ဘယ်နည်းနှင့် ဆောင်ရွက်
ရမည်ဟု အကြံမပေါ်ပေါက်သေးဘဲ ရှိခဲ့၏။
များစွာသောသူတို့မှာ နှစ်နှစ်တိုင်တိုင်ကြာရှိ၍ ဘာတခုမျှ နေရာမကျသေး
သည်ကို တွေ့ရသောအခါတွင် ဤအကြံ ကောင်းတော့ ကောင်းရဲ့၊ နို့ပေမင့် ငွေတ
သန်းတောင်ရဖို့ ဘယ်နည်းနှင့်မျှ ငါတတ်နိုင်တော့မှာ မဟုတ်ပါဘူးဟု အောက်မေ့
ကာ လက်လျှော့လိုက်ကြပေလိမ့်မည်။ ဂွန်ဆောလတ်မူကား ထိုကဲ့သို့ လက်မ
လျှော့ဘဲ အောက်ပါအတိုင်း စိတ်ကူးမိ၏။ ငွေတသန်းရဖို့ ငါစိတ်ထဲက ကူးရုံကူး
နေခဲ့တာ အတော်ကြာသွားပြီ။ စိတ်ကူးရုံကူးနေလို့ မဖြစ်သေးဘူး။ ကိုယ်ထိ
လက်ရောက် အလုပ်လုပ်ပေးမှ တော်မယ်။ ဒီလောက်တောင် ရှိလှတဲ့ငွေတွေကို
တနင်္ဂနွေတပတ်အတွင်း ငါ့လက်ထဲ ရောက်အောင်လုပ်မယ်ဟု ဆုံးဖြတ်လိုက်
သည်နှင့်
တပြိုင်နက်
ဂွန်ဆောလတ်၏စိတ်ထဲ၌
မိမိပိုင်းဖြတ်ထားသော
ရက်သတ္တပတ်အတွင်းတွင် ထိုငွေ တသန်းကို ဧကန်ရတော့မည်ဟု စိတ်ချ
ယုံကြည် လိုက်၏။
ထိုသူ၏ နားထဲ၌ ဒီအရင်က ဘာကြောင့် ဒီလိုမပိုင်းဖြတ်ခဲ့သလဲ။ ဒီငွေဟာ
သင့်ကို စောင့်နေတာကြာပြီဟု တဦးတယောက်သော သူ၏အသံဖြင့် ပြောလိုက်
သည်ကို ကြားလိုက်ရသကဲ့သို့ ဖြစ်သွား၏။
ထိုအချိန်မှစ၍ ဖြစ်ပျက်သောအဖြစ်အပျက်များသည် အလွန်လျင်မြန်လေ
တော့၏
ဂွန်ဆောလတ်မှာ
တရားဟောဆရာတယောက်ဖြစ်လေရကား

ကျွန်ုပ်၏လက်ဝယ်၌ ဒေါ်လာတသန်း ရှိခဲ့လျှင် ဘယ်ကဲ့သို့အသုံးချမည်ဟူသော
အကြောင်းကို ဟောပြောမည်ဟူ၍ သတင်းစာများတွင် ထည့်သွင်းကြော်ငြာ
လေ၏။
ဂွန်ဆောလတ်သည် နောက်တနင်္ဂနွေနေ့တွင် ထိုတရားကို ဟောပြောမည်
ဟု ရက်ချိန်းထားရကား ထိုရက်အတွင်းတွင် မိမိဟောပြောမည့် အချက်အလက်
များကို မှတ်တမ်းတင်၍ ရေးမှတ် ထားလေ၏။ ထိုအကြောင်းကို နှစ်နှစ်တိုင်တိုင်
စိတ်ကူးလာသော ဂွန်ဆောလတ်အဖို့မှာ ၎င်းမှတ်စုမျိုး ရေးသားရန် မခက်ခဲလှ
ချေ။ စနေနေ့ည အိပ်ရာသို့ဝင်သောအခါ ဂွန်ဆောလတ်သည် မိမိဟောပြော
မည့်အချက်များကို အပြည့်အစုံ ရေးသားစီစဉ်ပြီးဖြစ်ရကား နက်ဖြန်တွင် မိမိ
အလိုရှိသော ငွေတသန်းကို ရချေတော့မည်ဟု လုံးလုံးကြီး ယုံကြည်စိတ်ချလိုက်
လေတော့၏။ နံနက်မိုးလင်း၍ မိမိဟောပြောမည့်အကြောင်းကို ဆင်ခြင် သုံးသပ်
လိုက်သောအခါတွင်လည်း ဂွန်ဆောလတ်သည် လိုသော ငွေတသန်းကို ရချေ
တော့မည်ဟု ထပ်လောင်း ယုံကြည်မိပြန်လေ၏။ ရေမိုးချိုး၍ နံနက်စာစား
သောက်ပြီးသဖြင့် ဟောပြောရန် နေရာသို့ သွားလေရာ ဂွန်ဆောလတ်သည် မိမိ
ပြောလိုသော အကြောင်းအရာကို ဟောပြောတော့မည်ဟု ပရိသတ်ရှေ့တွင်
ထ,လိုက်သောအခါ မိမိမှတ်ချက်များ မပါလာသည့်အဖြစ်ကို တွေ့ရှိရလေ၏။ အိမ်
သို့ပြန်ယူရန်လည်း အချိန်မရှိတော့ချေ။
သို့ဖြစ်ရကား ဂွန်ဆောလတ်သည် လက်တန်းပြောဟောတော့မည်ဟု
ပရိသတ်ရှေ့တွင်
မျက်စိမှတ်ကာ
ဆင်ခြင်ပြီးလျှင်
မိမိ၏အကြံအစည်ကို
လှိုက်လှိုက်လှဲလှဲ စိတ်ရောမာန်ပါ ဟောပြောလေ၏။ ဂွန်ဆောလတ်က မိမိ၌
ဒေါ်လာတသန်းရှိခဲ့လျှင် ကျောင်းကြီးတကျောင်း တည်ထောင်၍ ယောက်ျား
ကလေးရော၊ မိန်းကလေးများပါ အကျိုးများစေမည့် လက်တွေ့ ပညာသင်နည်း
ဖြင့် သင်ပြပေး၍ ၎င်းတို့၏ စိတ်ကူးဉာဏ် ထက်သန်စေရန် နည်းလမ်းမျိုးတို့ပါ
ရေရေလည်လည် ပတ်ပတ်နပ်နပ် ဟောပြောလေ၏။

ဟောပြောချက်အဆုံး၌ ပရိသတ်တို့အနက် နောက်ဆုံးပိုင်းဆီ၌ထိုင်နေ
သော လူတယောက်သည် ထလာ၍ ဂွန်ဆောလတ် အနီးသို့ချဉ်ကပ်ပြီးလျှင်၊
ဆရာကြီး
ဆရာကြီး၏
ဟောပြောချက်ကို
ကျွန်ုပ်အလွန်နှစ်သက်သည်။
ဆရာကြီး၌ ငွေတသန်းရှိခဲ့လျှင် ဆရာကြီးဟောပြောသည့်အတိုင်း လူအများ
အကျိုးကျေးဇူးရှိအောင် စွမ်းဆောင်နိုင်လိမ့်မည်ဟူ၍လည်း ကျွန်ုပ်ယုံကြည်
သည်။ နက်ဖြန် ကျွန်ုပ်အလုပ်တိုက်သို့ လာခဲ့ပါ။ ဆရာကြီးလိုသော ဒေါ်လာတ
သန်းကို ကျွန်ုပ်ပေးပါမည်ဟု ပြောလေ၏။
ထိုသူသည် မိမိ၏ အမည်နေရပ်ကို ထုတ်ဖော်ပြောပြီးသောအခါ သူဌေးကြီး
တဦး ဖြစ်ကြောင်း သိရှိပေရာ၊ ဂွန်ဆောလတ်သည် နောက်တနေ့တွင် ၎င်းသူဌေး

ကြီးထံ သွားရောက်၍ ငွေတသန်း ရရှိခဲ့သဖြင့် အလိုရှိသော ကျောင်းကြီးကို
သူဌေးကြီးအမည်နှင့် တည်ထောင်နိုင်ခဲ့လေ၏။
ဒေါ်လာတသန်းဟူသောငွေမှာ တရားဟောဆရာ တယောက်၏ တသက်
ပတ်လုံး စုဆောင်းသော်လည်း ရနိုင်သော ငွေမျိုးမဟုတ်ပါပဲလျက်၊ ဂွန်ဆောလတ်
သည် တစက္ကန့်မျှ အတွင်းတွင် ဖြစ်ပေါ်သော အကြံအစည်ဖြင့် ရရှိအောင်
စွမ်းဆောင်နိုင်ခဲ့ပေ၏။ စိတ်ကူးဖြင့် ဖြစ်သော အကြံအစည်သည် အရေးပါအရာ
ရောက်လှပေတကား။ ယင်းကဲ့သို့ အရာရောက်ရခြင်းမှာ မူလအရင်းဖြစ်သည့်
ပြင်းစွာသော ဆန္ဒဖြင့် ထောက်ခံလျက် ရှိပေသောကြောင့်ပေတည်း။
ဤအရေးကြီးသော အချက်ကို မှတ်သားလော့။

(ထိုသူသည် လိုသောငွေကိုရရန် မိမိစိတ်ထဲတွင်တိတိကျကျပိုင်းဖြတ်၍ ရ
စေမှုအတွက်
နည်းလမ်းတစုံတခုကို
ပိုင်ပိုင်နိုင်နိုင်
ဆုံးဖြတ်ချက်ချပြီး
သည့်နောက် ၃၆ နာရီအတွင်းတွင် အပြည့်အစုံ ရရှိခဲ့လေသည်။)
နှစ်နှစ်အတောအတွင်း၌ ဂွန်ဆောလတ်သည် ငွေတသန်းကို ရလိုခဲ့သည်မှန်
သော်လည်း၊ သူတပါးနည်းတူ ရလိုကာမတ္တဖြင့်သာ ရလိုခြင်းဖြစ်သောကြောင့်
တကယ်၌ မရနိုင်ဘဲနေခဲ့၏။
တနင်္ဂနွေတပတ်အတွင်း ရစေရမည်ဟု ပိုင်းဖြတ်လိုက်သော စိတ်သည်
မူကား အလွန်တန်ခိုးသတ္တိ ကြီးမားလှသည်ဖြစ်၍ လိုသောဆန္ဒအတိုင်း ပြည့်ဝနိုင်
စေခြင်းဖြစ်လေသည်။

ထိုကဲ့သို့ ရဲရဲဝံ့ဝံ့ ပိုင်ပိုင်နိုင်နိုင် ဆုံးဖြတ်နိုင်သော သူတယောက်အဖို့ မ
ဖြစ်မြောက်နိုင်သောအရာသည် မရှိဟုယုံကြည်စိတ်ချလေလော့။ ဤနည်းလမ်း
ဥပဒေသည် သဘာဝဓမ္မ၏ နည်းလမ်းဥပဒေဖြစ်ရကား၊ ထိုဥပဒေကိုနားလည်၍
အသုံးချတတ်လျှင် ဂွန်ဆောလတ်သာမက သင်သည်လည်း စိတ်၏တန်ခိုးဖြင့်
စွမ်းဆောင်နိုင်၏။ ဤစာအုပ်မှာ ထိုဥပဒေကို အသုံးချတတ်စေရန် နည်းလမ်း ၁၃
ချက်တို့ကို ထုတ်ဖော်ညွှန်ပြခြင်း ဖြစ်၏။
အထက်ပါဥဒါဟရုံနှစ်ခုတို့တွင် “ကိုကာကိုလာ” ရောင်းသော စာရေး
ကလေးနှင့် ဂွန်ဆောလတ်တို့သည် တခုတည်းသော ရည်မှန်းချက်ဖြင့် တခုသော
အကြံအစည်အတိုင်း မဆုတ်မနစ်ဆောင်ရွက်ခဲ့လျှင် စိတ်ကူးဉာဏ်သည် ငွေ
ဖြစ်၍လာနိုင်ခြင်း တည်းဟူသော သဘာဝတရားကို သိမြင်နားလည်ကြသော
ပုဂ္ဂိုလ်များဖြစ်၏။
လုံ့လဝီရိယနှင့် ရိုးဖြောင့်တည့်မတ်ခြင်း သက်သက်မျှဖြင့် ဥစ္စာဓန လွန်
ကြွယ်ဝသောအဖြစ်သို့ ရောက်နိုင်သည်ဟု မှတ်ထင်သူတယောက်ဖြစ်ခဲ့လျှင် ၎င်း
မှတ်ထင်ချက်ကို ပယ်ဖျောက်လေလော့။ ၎င်းအယူဝါဒသည် လုံးလုံးလျားလျား

မှားယွင်း၏။ ဓနဥစ္စာတို့မည်သည်မှာ အလုံးအရင်းနှင့် ဆိုက်ရောက်လာသော
အခါတွင် တဦးတယောက်သော ပုဂ္ဂိုလ်၏ ပြင်းထန်လှစွာသော လုံ့လဥဿဟ
အစွမ်းကြောင့် ဆိုက်ရောက်လာခြင်း မဟုတ်။ ကံအားလျော်စွာ ဆိုက်ရောက်လာ
ခြင်းလည်းမဟုတ်။ နည်းစနစ်ကိုသိ၍ အလုပ်လုပ်တတ်သူအဖို့၌ အလိုအလျောက်
ပြေးဝင်လာဘိသကဲ့သို့ ဖြစ်ရတတ်လေသည်။
အကြံအစည်ဆိုသည်ကား စိတ်ကူးဉာဏ်၏ လှုံ့ဆော်မှုကြောင့် ထွက်
ပေါ်လာသောအရာဖြစ်လေရာ ၎င်းသည် ကိုယ်၏လှုပ်ရှား ထကြွခြင်းကိုဖြစ်စေ
နိုင်၏။ ရောင်းဝယ်ရေး အတတ်၌ သာမန် အရောင်းသမားနှင့် တတ်သိကျွမ်းကျင်
သူသည် တခုသော ကုန်စည်ကိုရောင်း၍ မစွံသည့်အခါ တတ်သိကျွမ်းကျင်သူ
သည် စိတ်ကူးနှင့် ပူးတွဲရောင်းချခြင်းအားဖြင့် စွံအောင် ရောင်းချနိုင်ကြောင်း သိ
နားလည်ကြ၏။ သာမန်အရောင်းသမားတို့မူကား ထိုအချက်ကို နားမလည်ကြ
ချေ။ ထို့ကြောင့်လည်း သာမန်အဖြစ်၌ နေကြရခြင်း ဖြစ်လေသည်။
ကျွမ်းကျင်သော အရောင်းသမားတယောက်ဖြစ်ဖို့ စာအုပ် ရိုက်နှိပ် ရောင်းချ
သူတယောက်သည် စာအုပ်ရောင်းချခြင်းနှင့် ပတ်သက်၍ အရေးကြီးသော အချက်
တခုကို ရိပ်မိထား၏။ များစွာသောသူတို့သည် စာအုပ်ထဲတွင် ရိုက်နှိပ်ပါရှိသော
အကြောင်းအရာထက် စာအုပ်၏အမည်ကို ပိုမိုအရေးထားတတ်ကြောင်းကို ထိုသူ
သည်
ရိပ်မိ၏။
ထို့ကြောင့်
တွင်ကျယ်စွာ
မရောင်းရသောစာအုပ်ကို
လူ၏စိတ်ဓာတ်အား ဆွဲငင်တတ်သော နာမည်မျိုးဖြင့် မျက်နှာဖုံးကို ပြောင်းလဲ
ရိုက်နှိပ်ရောင်းချလေရာ ရောင်း၍မလောက်နိုင်အောင် တွင်ကျယ်သည်ကို တွေ့ရှိ
ရ၏။

၎င်းသည်ကား စိတ်ကူးဉာဏ်ကြောင့် ပေါ်ထွက်လာသော အကြံအစည်ပင်
ဖြစ်ချေ၏။ အကြံအစည်ဆိုသည်မှာ တန်ဖိုး ဆုံးဖြတ်ခြင်းငှာ မတတ်ကောင်းပေ။
စိတ်ကူးဉာဏ် ကောင်းသဖြင့် အကြံအစည်ကောင်းတခုဖြစ်ပေါ်စေနိုင်သောသူတ
ယောက်သည် မိမိ၏ အကြံအစည်ကိုထားချင်သောအဖိုးထား၍ ရောင်းချနိုင်
လေသည်။
ကျွန်ုပ်တို့မြန်မာပြည်၌ စိတ်ကူးဉာဏ် ကောင်း၍ သူဌေးကြီး ဖြစ်ကြသည့်
အရေးအတွက်မှာ ပြောပလောက်အောင် မများလှသေးသော်လည်း တိုင်းကြီးပြည်
ကြီးများ၌မူ စိတ်ကူးဉာဏ်အတွက်ကြောင့် ကုဋေကုဋာ ကြွယ်ဝသူတို့ ပေါများလှ
လေပြီ။ မည်သည့်တိုင်းပြည်၌ဖြစ်စေ၊ သူဌေးကြီး ဖြစ်အောင် ကြွယ်ဝချမ်းသာ
ခြင်းသို့ ရောက်ကြသူများသည် အကြံအစည်ကောင်းတခု ရောင်းသောသူနှင့်
ဝယ်ယူသောသူတို့ ပူးပေါင်း တွဲဖက် လုပ်ကိုင်ကြသောနေ့မှစ၍ ကြီးပွားထွန်းကား
ခြင်းသို့ရောက်ကြသည်ကို တွေ့ရတတ်ပေသည်။ ကမ္ဘာကျော် သူဌေးကြီး ကာ
နက်ဂျီသည် မိမိကိုယ်တိုင်အကြံအစည်ထုတ်၍ မနေဘဲ ထုတ်နိုင်သူတို့၏

အကြံအစည်များကို ငွေဖြင့်ဝယ်ယူ၍ အသုံးချခြင်းအားဖြင့် မိမိရော ရောင်းချသူ
တို့ပါ ကြွယ်ဝချမ်းသာသော အဖြစ်သို့ ရောက်ကြရလေသည်။
များစွာသော သူတို့သည် အကွက်ကောင်း အချက်ကောင်းတခုပေါ်ပေါက်
အောင်
စောင့်မျှော်နေတတ်ကြ၏။
အချက်ကောင်း
အကွက်ကောင်းတို့
ကုလားထိုင်ပေါ်မှ စောင့်မျှော်၍ နေခြင်းထက် ဖော်ပြခဲ့ပြီးသော နည်းနာမျိုးဖြင့်
“ခေါ်ယူ” ခြင်းကသာ တွင်ကျယ်ပေလိမ့်မည်။

ဥစ္စာဓနတို့၏
အလုံးအရင်းအစမှာ
အကြံအစည်ပင်
ဖြစ်လေရာ
အကြံအစည်ဆိုသည်မှာ ဦးခေါင်းပါသူ ဟူသမျှတို့ လေ့ကျင့်ခြင်းအားဖြင့် ထုတ်နိုင်
သော အရာမျိုးဖြစ်လေသည်။
အကြံအစည်ကောင်းတခု ဖြစ်ပေါ်လာသည့်အခါ အလွန် ခဲယဉ်းသဖြင့်
ရုတ်တရက်ဆောင်ရွက်ရန် မတတ်နိုင်သေးသော အကြံအစည်မျိုး ဖြစ်ခဲ့လျှင် ၎င်း
ကို ငုပ်ကွယ် မသွားစေရန် ချော့၍ မွေးထားရချေမည်။ နောက်ဆုံး၌ ကိုယ့်
အကြံအစည် ကြီးမား၍ ခွန်အားကောင်းလာသည့်အခါ မဆောင်ရွက်ဘဲ မနေနိုင်
အောင် တိုက်တွန်း နှိုးဆော်လာပေလိမ့်မည်။ ထိုအခါ၌ ၎င်းသည် ရှေ့တွင် ကာဆီး
ပိတ်ဆို့လျက်ရှိသော အနှောင့်အယှက် အကန့်အကွက်တို့ကို တွန်းလှန် ဖြိုဖျက်
နိုင်ပေလိမ့်မည်။
အကြံအစည်တို့သည် ထင်ရှားမရှိသော အရာမျိုး ဖြစ်သော်ငြားလည်း ၎င်း
ကို ဖြစ်ပေါ်စေသည့် ထင်ရှားရှိသော ဦးနှောက်ထက် တန်ခိုးအင်အားကြီးမား
သေး၏။
လူသေဆုံး၍
ဦးနှောက်သည်
မြေကြီးသြဇာ
ဖြစ်သွားပြီး
သည့်နောက်၌ပင် ၎င်းတို့သည် ဆက်လက် တည်တံ့နေနိုင်အောင် အစွမ်းသတ္တိရှိ
ကုန်၏။ ဂေါတမ မြတ်စွာဘုရားသည် လည်းကောင်း၊ ခရစ်တော်သည်
လည်းကောင်း၊ မိုဟာမက်သည် လည်းကောင်း ကွယ်လွန်ကုန်ကြပြီး ဖြစ်
သော်လည်း ၎င်းတို့၏ ဦးနှောက်မှ ဖြစ်ပေါ်ခဲ့သော အကြံအစည်တည်းဟူသော
ဟောချက်များသည် ယခုတိုင် သန်းပေါင်းများစွာသော လူတို့၏ ဦးနှောက်တွင်
အပင်ပေါက်လျက် ရှိချေသေး၏။ အံ့ဩစရာပင်။
https://t.me/mmebooks

အခန်း - ၆
ကွက်စိပ်ရိုက်၍ အကြံထုတ်ခြင်း

ကြီးပွားရေးအတွက် ဆဋ္ဌမခြေလှမ်း
လူတို့စွမ်းဆောင် ထူထောင်သမျှသောအရာတို့သည် ဆန္ဒ၌ အစပြုခဲ့ရခြင်း
ကို လည်းကောင်း၊ ဆန္ဒကို စိတ်ကူးတည်းဟူသော အလုပ်ရုံ၌ ထုရိုက်ပြုပြင်လိုက်
သည့်အခါ အကြံအစည်အစီအစဉ် ဟူ၍ ဖြစ်ပေါ်လာရခြင်းကိုလည်းကောင်း
ဖော်ပြခဲ့ပြီးဖြစ်လေပြီ။ အခန်း ၁ ၌ ငွေကိုလိုသော ဆန္ဒမှသည် ငွေဖြစ်အောင်
ပြုလုပ်ရန်အတွက် လေ့ကျင့်နည်း ၆ ရပ်ကို ဖော်ပြခဲ့ပြီး ဖြစ်ရာ ၎င်တို့အနက်
နံပါတ် ၄ မှာ လိုအပ်သော ငွေကို ရမှုအတွက် အကြံအစည်တခု စီစဉ်ထားဖို့
တိုက်တွန်းထား၏။
ဤနေရာ၌ လက်တွေ့ဆောင်ရွက်နိုင်သော အကြံအစည်မျိုးကို ဘယ်ကဲ့သို့
ပြုလုပ်ရမည်ဟု ဖော်ပြရချေမည်။

၁။ လိုသောငွေကို ရရှိမှုအတွက် ပြုလုပ်ထားသော အကြံ အစည်အတိုင်း
ဆောင်ရွက်ရန် လိုအပ်သော လူတစုနှင့် ပူးပေါင်းရမည်။ ထိုသို့ ပူးပေါင်းရာ၌
“ဗိုလ်တစု၏ တန်ခိုးအင်အား” ဟူသော အခန်းတွင် ဖော်ပြမည့် နည်းစနစ်ကို
အသုံးပြပါလေ။ ဤအချက်ကို လိုက်နာရန် အထူးသဖြင့် အရေးကြီးသောကြောင့်
မလိုက်နာဘဲ မနေလေနှင့်။
၂။ ဗိုလ်စွဲသော လူတစုနှင့် ပူးပေါင်းရန် အကြံပြုရာတွင် ၎င်းတို့၏
အကူအညီကို
ရစိမ့်သောငှာ
ထိုသူတို့အား
သင်က
ဘယ်ကဲ့သို့သော
အကျိုးကျေးဇူးမျိုး ခံစားစေမည်ဟု ပိုင်းခြား ဆုံးဖြတ်ထားရမည်။ မိမိ၌
အကျိုးခံစားခွင့်မရှိဘဲ မည်သူမျှ ကြာရှည်စွာ အချည်းနှီး အလုပ်လုပ်၍ မပေးနိုင်။
အမြော် အမြင်ရှိသော သူတယောက်သည် အခြားသူတယောက်အား မိမိအတွက်
အချည်းနှီးအလုပ်လုပ်ပေးစေဖို့ မျှော်လင့်မည်လည်း မဟုတ်ချေ။ သို့သော်
အကျိုးခံစားခွင့်ဆိုသည်မှာ ငွေပေးခြင်းမှ အခြားသော နည်းများအားဖြင့်လည်း
ဖြစ်နိုင်၏။
၃။ ဗိုလ်စွဲသောလူတစုနှင့် တနင်္ဂနွေတပတ်လျှင် အနည်းဆုံး နှစ်ကြိမ်မျှ
တွေ့ဆုံဆွေးနွေး၍ ဆောင်ရွက်မည့် အကြံအစည်တခု အသေအချာ စီစဉ်မိသည့်
တိုင်အောင်ပင် ကြံရမည်။

၄။ သင်ရွေးချယ်ထားသည့် ဗိုလ်တစုနှင့် သင်သည် အခါခပ်သိမ်း စည်းလုံး
ညီညွတ်ခြင်းရှိစေရမည်။ အနည်းငယ်မျှမညီညွတ်ခြင်းရှိခဲ့လျှင် အထမမြောက်နိုင်
ဟု စိတ်ချလေလော့။ အောက်ပါအချက်ကို စွဲမြဲစွာ မှတ်သားထားလေလော့။
ပထမအချက်။ ။ သင်သည် သင်၌ အလွန့်အလွန်အရေးကြီးသော ကိစ္စကြီး
ကို ဆောင်ရွက်လျက်ရှိ၏။ ထိုကိစ္စ အထမြောက်စေနိုင်ရန်မှာ လုံးလုံးကြီး
အပြစ်အနာအဆာကင်းသော အကြံအစည်မျိုးကို စီစဉ်ရပေမည်။

ဒုတိယအချက်။ ။ သင်သည် အခြားသောသူတို့၏ အကြားအမြင် ပညာ
ဗဟုသုတနှင့် စွမ်းရည်သတ္တိတို့ကို အသုံးချရန် လိုလိမ့်မည်။ သူဌေးကြီးအဖြစ်သို့
ရောက်ကြသူ ဟူသမျှသည် ၎င်းစနစ်ကို မလွဲတမ်း အသုံးပြုကြသူများ ဖြစ်ကြသည်။
တဦးတည်းသော ပုဂ္ဂိုလ်သည် မည်မျှပင် စွမ်းရည်သတ္တိ ရှိသည်ဆိုစေကာမူ
ပညာဗဟုသုတနှင့် စွမ်းရည် သတ္တိရှိသော အခြားသူတို့၏ အကူအညီကို မရဘဲ
ကြီးကြီး ကျယ်ကျယ် ထွန်းကားကြွယ်ဝသောအဖြစ်မျိုးသို့ မရောက်နိုင်ချေ။
ရည်မှန်းထားသော ငွေကိုရမှုအတွက် အကြံအစည် ပြုလုပ်ရာတွင် သင် တ
ကိုယ်တည်းမဟုတ်ဘဲ သင်ရွေးချယ်ထားသော ဗိုလ်တစုကို ပူးတွဲဆင်ခြင်တိုင်ပင်
ပြုလုပ်ထားသည့် အကြံအစည်ဖြစ်စေရမည်။ တခုသော အကြံအစည်ကို သင်၏
တဦးကောင်း တီထွင်ထားစေကာမူ ထိုအကြံအစည်ကို ဗိုလ်တစုနှင့် ဆွေးနွေး
နှီးနှော၍ လိုလျှင်ဖြည့်,ပိုလျှင်နုတ်ပြီးလျှင် အားလုံး၏သဘော တူညီချက်ရအောင်
စီမံရမည်။
ပထမအကြံအစည်အတိုင်း အလုပ်လုပ်၍ အထ,မမြောက်ခဲ့လျှင် နောက်
အကြံအစည်သစ်တခု ပြောင်းလဲ အလုပ်လုပ်ရမည်။ ထိုအကြံအစည် မ
ဖြစ်မြောက်ပြန်လျှင်လည်းနောက်
တခုလဲလှယ်၍
ဖြစ်မြောက်အောင်
အကြံအစည်တခု မတွေ့မချင်း ပြောင်းလဲဆောင်ရွက်ရမည်။ များစွာသော သူ
တို့သည် အကြံအစည်တခုနှစ်ခု အထ,မမြောက်ခဲ့လျှင် စိတ်ပျက်အားလျှော့၍ တ
ခါတည်း လက်လျှော့ပစ်တတ်လေရာ ဤအချက်တွင် သင်သည် အခြားသူတို့နှင့်
ခြားနားခြင်းရှိစေရမည်။ သူ တပါး လက်လျှော့သော်လည်း လက်မလျှော့သော
‘ဇွဲ'ကို လေ့ကျင့်မွေးမြူရမည်။
မည်မျှပင် ဉာဏ်ပညာနှင့် စွမ်းရည်သတ္တိရှိသော လူတယောက်ဖြစ်စေကာမူ
လက်တွေ့ အလုပ်လုပ်၍ ဖြစ်နိုင်သော အကြံအစည် တခုမရှိဘဲ ဥစ္စာ
အမြောက်အမြား ကြွယ်ဝ ချမ်းသာသောအဖြစ်မျိုးသို့ ရောက်နိုင်သည်မရှိချေ။ ဤ
အချက်ကို မှတ်သားထား၍ အကြံအစည်တခု အထ,မမြောက်သည့်အခါ ထာဝရ
ဆုံးရှုံးခြင်းမဟုတ်၊ ခေတ္တဆုံးရှုံးခြင်းမျှသာ ဖြစ်သည်ဟု သဘောပိုက်လေ။ အထ,မ
မြောက်ခြင်းမှာ သင် ပြုလုပ်ထားသော အကြံအစည်၌ ချွတ်ယွင်းချက်တခုခုရှိ

သော ကြောင့်သာ ဖြစ်ရမည်။ အခြား အကြံအစည်သစ်တခု ပြုလုပ်၍ ထပ်မံ
ဆောင်ရွက်ဦးလော့။
အေဒီဆင်သည် လျှပ်စစ်ဓာတ်မီးကို ပြုလုပ်ရာ၌ အကြိမ်ပေါင်းတသောင်း
တိုင်တိုင် မဖြစ်မြောက်ဘဲနေပြီးမှ ထမြောက် အောင်မြင်ခြင်းရှိခဲ့၏။ အကြိမ်ပေါင်း
တသောင်းမျှသော ဆုံးရှုံးခြင်းတို့သည် ခေတ္တဆုံးရှုံးခြင်းမျှသာဖြစ်၍ နောက်ဆုံး
တွင် ထမြောက်´ အောင်မြင်ရလေသည်။

ခေတ္တဆုံးရှုံးခြင်းမည်သည် သင်၏အကြံအစည်၌ ချွတ်ယွင်းချက် တခုခုရှိ
သောကြောင့်သာဖြစ်ရမည်။
များစွာသော
သူတို့သည်
ကြွယ်ဝမှုအတွက်
အကြံအစည်တခုခု မရှိသည့်အတွက်ကြောင့် လူမွဲများ အဖြစ်ဖြင့် သေဆုံးကြရရှာ
ခြင်း ဖြစ်လေသည်။
ဟင်နရီဖို့သည် သူတပါးတို့ထက် လွန်ကဲ ထူးမြတ်သော စိတ်မျိုးရှိ
သောကြောင့် သူဌေးကြီး အဖြစ်သို့ ရောက်ရခြင်း မဟုတ်။ နေရာကျသော
အကြံအစည် တခုအတိုင်း လိုက်နာဆောင်ရွက်ခဲ့ခြင်းအားဖြင့် သူဌေးကြီးဖြစ်ရ
ခြင်းဖြစ်လေသည်။ လောက၌ ဟင်နရီဖို့ထက် ပညာဗဟုသုတ စုံလင်သူတို့သည်
အနမတဂ္ဂ ပေါများလှသော်လည်း ငွေရမှုအတွက် နေရာကျသော အကြံအစည်
ကောင်း တခု မရှိကြသည့်အတွက် လူမွဲ အဖြစ်မှ မတက်နိုင်ကြဘဲ နေကြရလေ
သည်။
- မည်သည့်ကိစ္စမျိုး၌ဖြစ်စေ၊ မိမိကရှုံးပြီဟု အရှုံးမပေးသမျှ ကာလပတ်လုံး
မရှုံးသေးကြောင်း သတိပြုလေ။

အနှောင့်အယှက် တွေ့သည်နှင့် တပြိုင်နက် စိတ်ပျက်အားလျှော့တတ်သူ
တို့ များလှသောကြောင့် ဤအချက်ကို ထပ်ခါ တလဲလဲ ဖော်ပြရချေမည်။
ဟင်နရီဖို့သည် ကမ္ဘာကျော် သူဌေးကြီးအဖြစ်သို့ ရောက်သွားရာ၌ တရှိန်
တည်း ဖြောင့်တန်း၍ တိုးတက်သွားနိုင်သည် မဟုတ်။ ဆုံးရှုံးသည့် အခါတိုင်း
အကြံအစည်သစ် တမျိုး ပြောင်းလဲတီထွင်ခြင်းအားဖြင့် အထွတ်အထိပ်သို့
ရောက်နိုင်ခဲ့ခြင်း ဖြစ်လေသည်။
ဓနဥစ္စာရှာမှီးရာ၌ ထိပ်တန်းသို့ ရောက်ကြသူတို့၏ အဖြစ် အပျက်ကို
ဆင်ခြင်သည့်အခါ ၎င်းတို့၏ အောင်မြင်ခြင်းများကိုသာ ဂရုပြုတတ်ကြ၍
ထိပ်တန်းသို့မရောက်မီ ခေတ္တဆုံးရှုံးမှု များကို နှိမ်နင်းခဲ့ပုံများကိုမူကား အမှတ်မဲ့
ကျော်သွားတတ် ကြလေသည်။

ဤစာအုပ်တွင် ဖော်ပြပါရှိသော နည်းစနစ်ကို လိုက်နာသူများသည် ခေတ္တ
ရှုံးနိမ့်ခြင်းတို့ကို မတွေ့ရဘဲ ကြွယ်ဝ ချမ်းသာသောအဖြစ်သို့ ရောက်နိုင်ကြ

လိမ့်မည်ဟု မမျှော်လင့် သင့်ချေ။ ရှုံးနိမ့်ခြင်းနှင့် ကြုံတွေ့ရသည့်အခါ သင်၏
အကြံအစည် ချွတ်ယွင်းသော အချက်ကို ပြင်ဆင်၍ ပန်းတိုင်သို့ ရောက်အောင်
ဆက်လက်၍ လှော်ခတ်လေလော့။
ပန်းတိုင်သို့မရောက်မီ လက်လျှော့ခဲ့လျှင် သင်သည် လူညံ့တယောက်ဖြစ်
လိမ့်မည်။ လူညံ့သည် အဘယ်အခါမျှမအောင်၊ လူအောင်သည် ဘယ်အခါမျှ မညံ့
ကြောင်း မှတ်ယူလေ။
သင့်အဖို့ ဗိုလ်တစုံကို ရွေးချယ်သည့်အခါ စိတ်မပျက်လွယ်သူတို့ကိုသာ
ရွေးချယ်ဖို့ သတိပြုလေ။ အချို့သူတို့က ငွေကို ငွေချင်းသာ ရှာနိုင်သည်ဟု မှတ်
ထင်တတ်ကြ၏။ ဤဝါဒသည် မမှန်ချေ။ ဖော်ပြပြီးခဲ့သော နည်းနာနိသျှအတိုင်း
လိုက်နာ ဆောင်ရွက်ခဲ့လျှင် ဆန္ဒသည် ငွေကို ဖြစ်စေနိုင်၏။ ငွေသည် အရာဝတ္ထုမျှ
သာဖြစ်သောကြောင့် လှုပ်ရှားခြင်း၊ ကြံစည်ခြင်း၊ စကားပြောခြင်းတို့ကို မပြုနိုင်
သော်လည်း ဆန္ဒပြင်းစွာရှိသူတယောက်က လာဖို့ခေါ်သောအခါ ကြားနိုင်သော
သတ္တိရှိ၏။
လောက၌ လူနှစ်မျိုး နှစ်စားရှိ၏။ တမျိုးမှာ ခေါင်းဆောင်များဖြစ်၍ တမျိုး
မှာ နောက်လိုက်များ ဖြစ်ကြ၏။
သင်ဆောင်ရွက်လျက်ရှိသော အလုပ်အကိုင်၌ ခေါင်းဆောင်ဖြစ်လိုသလော၊
သို့တည်းမဟုတ် နောက်လိုက် အဖြစ်နှင့်ပင် ကျေနပ်နိုင်သလော။ ဆုံးဖြတ်ပါလေ။
ခေါင်းဆောင်၏ တန်ဖိုးနှင့် နောက်လိုက်၏ တန်ဖိုးသည် ကြီးစွာသော ခြားနား
ခြင်း ရှိ၏။ နောက်လိုက်အဖြစ်နှင့် ကျေနပ်ခဲ့လျှင် ခေါင်းဆောင်၏ အခွင့်အရေးကို
မမျှော်လင့်ထိုက်ပေ။
နောက်လိုက်ဖြစ်ရခြင်းသည် ရှက်ဖွယ်ရာတခု မဟုတ်ချေ။ သို့သော်
နောက်လိုက်ဘဝ၌ တသက်လုံး နေရလျှင် အပြစ်တင် ကင်းမည် မဟုတ်ချေ။

များစွာသော ခေါင်းဆောင်ကြီးတို့သည် နောက်လိုက် အဖြစ်နှင့်အစပြုကြ
ရ၏။ ၎င်းတို့သည် ဉာဏ်ရှိသောနောက်လိုက်များဖြစ်ကြသည့် အတွက်ကြောင့်
ခေါင်းဆောင်အဖြစ်သို့ ရောက်ကြရ၏။ နောက်လိုက်ကောင်း တယောက် မဖြစ်ဘဲ
ထူးကဲသောခေါင်းဆောင်တယောက် ဖြစ်နိုင်သူ အလွန်နည်းပါး၏။ နောက်လိုက်
ကောင်းကောင်းတတ်လျှင် ခေါင်းဆောင် ဖြစ်ဖို့ လျင်မြန်၏။ ဉာဏ်ရှိသော
နောက်လိုက် တယောက်သည် ခေါင်းဆောင်ထံမှ ဗဟုသုတပညာရရန် ရှိ
သောကြောင့် အခွင့်ကောင်းတခုရှိသည်ဟု မှတ်အပ်၏။

ခေါင်းဆောင်၏ အရည်အချင်းများ

၁။ မိမိအစွမ်းနှင့် မိမိအလုပ်ကို နားလည်ခြင်း အပေါ်တွင် အခြေခံပြုသည့်
မယိမ်းယိုင်သော သတ္တိ ရှိခြင်း။ ကိုယ့်အစွမ်းနှင့်ကိုယ့်သတ္တိကို မယုံကြည် အားမ
ကိုးသောခေါင်းဆောင် တယောက်ထံတွင် မည်သူကမျှ နောက်လိုက် မလုပ်ချေ။
ဉာဏ်ရှိသော နောက်လိုက် တယောက်သည် ထိုသို့သော ခေါင်းဆောင်တယောက်
ထံတွင် ကြာရှည်စွာ နောက်လိုက် လုပ်မည်မဟုတ်ချေ။
၂။ မိမိကိုယ်ကို မိမိနိုင်နင်းခြင်း။ မိမိကိုယ်ကို မိမိနိုင်နင်းအောင် မအုပ်ချုပ်
မထိန်းသိမ်းနိုင်သော သူတယောက်သည် သူတပါးတို့ကို နိုင်နင်းအောင် အုပ်ချုပ်
နိုင်မည် မဟုတ်ချေ။ ကိုယ့်ကိုကိုယ် နိုင်နင်းခြင်းသည် နောက်လိုက် ငယ်သားများ
အတွက် ကောင်းမြတ်သော နမူနာတခုဖြစ်၍ ဉာဏ်ရှိသော နောက်လိုက်များက
အားကျ အတုယူကြပေလိမ့်မည်။
၃။ တရားသဖြင့် သဘောထားတတ်ခြင်း။ တရားသဖြင့် မျှတသော
စိတ်သဘောထားမျိုး မရှိခဲ့လျှင် မည်သည့်ခေါင်းဆောင်မျှ ငယ်သားများ၏
ကြည်ညို ရိုသေခြင်းကို ခံရမည် မဟုတ်ချေ။

၄။ ပိုင်းခြား ဆုံးဖြတ်နိုင်သော သတ္တိရှိခြင်း။ ပိုင်းပိုင်း ခြားခြား၊ ပိုင်ပိုင်နိုင်နိုင်
ဆုံးဖြတ်ရန် မတတ်နိုင်သော သူတယောက်သည် ကိုယ့်ကိုကိုယ် စိတ်မချကြောင်း
ထင်ရှား၏။ ထို သူသည် သူတပါးတို့ကို အောင်မြင်စွာ ခေါင်းဆောင်ခြင်းငှာ
မတတ်နိုင်ချေ။
၅။ အကြံအစည်အစီအစဉ်ကို သေချာစွာ သတ်မှတ်ထားခြင်း။ ခေါင်းဆောင်
ကောင်းတို့မည်သည် မိမိ၏အလုပ်ကို စီစဉ်ထား၍ အစီအစဉ်အတိုင်း အလုပ်လုပ်
ရချေမည်။ သတ်မှတ်ထားသော လုပ်ငန်းအစီအစဉ်မရှိဘဲ ပုံတော်သလို ရော်ရမ်း
မှန်းဆခါဖြင့် အလုပ်လုပ်သော ခေါင်းဆောင်သည် တက်မပါသော လှေနှင့်
တူသောကြောင့် ကျောက်ဆောင်များနှင့် တိုက်တတ်ချေသည်။
၆။ မတွက်ကပ်ဘဲ အလုပ်လုပ်ခြင်း။ ခေါင်းဆောင်တို့
နောက်လိုက် ငယ်သားများထက် ပို၍ အလုပ်လုပ်ရန် အသင့်ရှိရမည်။

မည်သည်

၇။ နှစ်သက်ဖွယ်သော ဥပဓိရုပ်ရှိခြင်း။ သပ်သပ်ရပ်ရပ် ဝတ်စားတတ်ခြင်း
မရှိသူတယောက်သည်
ပထမတန်းခေါင်းဆောင်တယောက်
မဖြစ်နိုင်ချေ။
ခေါင်းဆောင်တို့မည်သည် နောက်လိုက်တို့၏ ကြည်ညိုရိုသေခြင်းကို ခံရမည်ဖြစ်
ရာ ဥပဓိရုပ်ညံ့သူတယောက်ကို နောက်လိုက်များက ကြည်ညိုရိုသေနိုင်ကြမည်
မဟုတ်ချေ။
၈။ ထောက်ထား နားလည်တတ်ခြင်း။ ခေါင်းဆောင်တို့ မည်သည်
နောက်လိုက်ငယ်သားများ၏ အခက်အခဲများကို နားလည်တတ်၍ ထောက်ထား
စာနာတတ်သော သဘောရှိရ ချေမည်။

၉။
ကွက်စိပ်ရိုက်၍
နားလည်ခြင်း။
ခေါင်းဆောင်တို့
မည်သည်
မိမိ၏အခြေအနေကို အနုစိတ်ဖြာ၍ သိရှိနားလည် ထားရန် လိုပေသည်။
၁၀။ လုံးဝတာဝန်ယူလိုခြင်း။ ခေါင်းဆောင်တို့မည်သည် နောက်လိုက်
ငယ်သားများ၏ မှားယွင်းချက်များအတွက် လုံးဝ တာဝန်ယူရမည်။ တာဝန်မယူ
ဘဲ အပြစ်ကို သူတပါးအပေါ်သို့ လွှဲချတတ်လျှင် ခေါင်းဆောင်ဖြစ်နိုင်မည် မဟုတ်
ချေ။ နောက်လိုက်တယောက်၏ ညံ့ဖျင်းမှုကြောင့် အမှားအယွင်း ရှိခဲ့လျှင်
ခေါင်းဆောင်သည် မိမိလိုသည်ဟု မှတ်ယူတတ်ရမည်။

၁၁။ ခေါင်းဆောင်သည် တွဲဖက် ဆောင်ရွက်ခြင်း၏ နည်းစနစ်ကို
လိုက်နာ၍ အသုံးချတတ်ရမည့်ပြင် မိမိ၏ငယ်သား များအားလည်း ဤနည်းအတူ
ဖြစ်စေဖို့ ပြုပြင်တတ်ရမည်။
ခေါင်းဆောင်ခြင်းမည်သည်မှာ
နှစ်မျိုးနှစ်စားရှိ၏။
ပထမအမျိုးမှာ
နောက်လိုက်ငယ်သားများ၏ သဘောတူညီချက်အရ ခေါင်းဆောင်ခြင်းဖြစ်လေ
ရာ၊ ဒုတိယအမျိုးမှာ နောက်လိုက် ငယ်သားတို့၏သဘောတူညီချက်မရဘဲ
အတင်းအဓမ္မ ခေါင်းဆောင်ခြင်းဖြစ်၏။ ၎င်းနှစ်မျိုးအနက် ပထမ ခေါင်းဆောင်
မျိုးသည်သာ အရာရောက်လေသည်။
နောက်လိုက်များ၏ သဘောတူချက်မရဘဲ အတင်းအဓမ္မ ခေါင်းဆောင်ခြင်း
သည် ကြာရှည်စွာမခံကြောင်းကို ရာဇဝင် များ၌ သက်သေသာဓကများစွာရှိ၏။
သက်ဦးဆံပိုင်ဘုရင်များ နှင့် အာဏာရှင်များ လျှောကျခြင်းမှာ ဤအချက်ကြောင့်
ဖြစ်လေသည်။

ယခုခေတ်သည် ခေါင်းဆောင်များနှင့် နောက်လိုက်များ ဆက်ဆံကြရာတွင်
တမျိုးတမည် ပြောင်းလဲဆက်ဆံရသော ခေတ်ဖြစ်သောကြောင့် လုပ်ငန်းအရပ်
ရပ်တို့တွင် ခေတ်၏ သဘောကို နားလည်သော ခေါင်းဆောင်သစ်များ လိုလျက်
ရှိ၏။ အတင်းအဓမ္မ ခေါင်းဆောင်နည်းမျိုးကိုသာ နားလည်၍ တွဲဖက် ဆောင်ရွက်
ခြင်းတည်းဟူသော စနစ်ကို နားမလည်သည့် ခေတ်မမီသော ခေါင်းဆောင်
များသည် ခေါင်းဆောင်များအဖြစ်မှ လျှောကျ၍ ငယ်သားဘဝသို့ ရောက်ကြရချေ
မည်။ ၎င်းတို့အဖို့ အခြားနည်းလမ်း မရှိချေ။
နောင်အခါ၌ အလုပ်သမားနှင့် အလုပ်ရှင်သည်လည်းကောင်း၊ ခေါင်းဆောင်
နှင့် နောက်လိုက်သည် လည်းကောင်း အတူတကွ ပူးပေါင်းလုပ်ကိုင်၍ အမြတ်ကို
အချိုးကျ ခွဲဝေခံ စားကြရသော နည်းစနစ်မျိုးဖြင့် အလုပ်လုပ်ကြရပေလိမ့်မည်။
ထိုအခါ အရင်းအနှီးထုတ်သော ငွေရှင်နှင့် အလုပ်သမားတို့ အတိုက်အခံ ပြုလုပ်
ကြသော အဖြစ်မျိုးမှ လွတ်မြောက်ကြပေလိမ့်မည်။

ယခုအခါတွင်လည်း မည်သည့်လုပ်ငန်းမျိုး၌ဖြစ်စေ၊ အထက်ပါ အချက်ကြီး
၁၁ ချက်တွင် ဖော်ပြပါသော အရည်အချင်းမျိုးနှင့်ပြည့်စုံသည့် ခေါင်းဆောင်မျိုးကို
လိုလျက်ရှိနေပြီဖြစ်ရာ
သင်သည်
ထိုအရည်အချင်းမျိုးနှင့်
ပြည့်စုံအောင်
လေ့ကျင့်၍
ယခုဖြစ်ပေါ်နေသော
အခွင့်အလမ်းကို
ငွေရှာမှုအတွက်
အဘယ်ကြောင့် အသုံးမပြုဘဲ ရှိရအံ့နည်း။
ခေါင်းဆောင်တို့၌ လိုအပ်သော အချက်များကို ဖော်ပြခဲ့ပြီးဖြစ်ရာ ၎င်းတို့
ချွတ်ယွင်းချက်များကို ဖော်ပြပေဦးအံ့။

၁။ အနုစိပ်၍ မစီမံတတ်ခြင်း။ ခေါင်းဆောင်တို့မည်သည် မိမိနှင့် သက်ဆိုင်
သော အလုပ်တာဝန်ကို “အလုပ်များလွန်း၍ ဂရုမစိုက်နိုင်”ဟု မရှိစေရ။ ဤသို့ဆို
ရာ၌ နေရာတကာတိုင်း ကိုယ် ဆောင်ရွက်ရမည်ဟု ဆိုလိုခြင်းမဟုတ်။ အချို့ကိစ္စ
များကို ကျွမ်းကျင်သော လက်ထောက်များသို့ လွှဲအပ်တတ် သော အလေ့အကျင့်ရှိ
စေရမည်။
၂။ နုပ်ဖွဲသော အလုပ်မျိုးကို မလုပ်လိုတတ်ခြင်း။ ခေါင်းဆောင်တို့မည်သည်
သူတပါးတို့အား စေခိုင်းသော အလုပ်မျိုးကို အရေးကြီးလျှင် ကိုယ်တိုင်လည်း
ဆောင်ရွက်ရန်အသင့်
ရှိစေရမည်။
အရေးပင်ကြီးသော်လည်း
နုပ်ဖွဲလွန်း
သောကြောင့် ငါနှင့်မဆိုင် ငါမလုပ်နိုင်ဟု မရှိစေရ။
၃။
ပညာကို
အသုံးချ၍
အလုပ်မလုပ်နိုင်မီ
ပညာတတ်ရုံမျှနှင့်
အကျိုးခံစားခွင့်မျှော်လင့်ခြင်း။ လောကကြီးသည် တတ်ထားသော ပညာအတွက်
အဖိုးမပေး၊ ထိုပညာနှင့် ကိုယ်တိုင် အလုပ်လုပ်သည်ဖြစ်စေ၊ သူတပါးကို အလုပ်
လုပ်စေသည် ဖြစ်စေ သို့မှသာ အဖိုးရနိုင်၏။

၄။
နောက်လိုက်များ၏
တုပြိုင်ခြင်းကို
ကြောက်ရွံ့
စိုးရိမ်ခြင်း။
နောက်လိုက်တယောက်က မိမိ၏ နေရာကို လုလိမ့်မည်ဟု စိုးရိမ်တတ်သော
ခေါင်းဆောင်သည် တနေ့နေ့၌ ထို စိုးရိမ်ချက်အတိုင်း ဖြစ်ရတော့မည်ဟု စိတ်ချ
လေတော့။ ကျွမ်းကျင်သော ခေါင်းဆောင်သည် လွှဲအပ်သင့်သော အသေးအဖွဲ
အလုပ်များကို လွှဲအပ်နိုင်ရန်အတွက် လက်ထောက်များကို သင်ပြပေးထား၏။
ဤနည်းအားဖြင့်သာလျှင် “မျက်စိတရာ နားတရာ” ဖြစ်နိုင်၍ နေရာတကာတိုင်း
အုပ်ချုပ်နိုင်၏။ ထိုသို့သော ခေါင်းဆောင်မျိုးသည် တကိုယ်ကို ဆယ်ကိုယ်ခွဲထား
ခြင်းနှင့် တူသောကြောင့် တိုး၍ အလုပ် တွင်ကျယ်နိုင်၏။ ကျွမ်းကျင်သော
ခေါင်းဆောင်သည် မိမိပညာနှင့် ဥပဓိရုပ် ကောင်းခြင်းကို အသုံးပြုခြင်းအားဖြင့်
နောက်လိုက်ငယ်သား များအား တိုး၍ တွင်ကျယ်အောင် အလုပ်လုပ်စေနိုင်၏။
၅။ စိတ်ကူးဉာဏ် ကင်းမဲ့ခြင်း။ စိတ်ကူးဉာဏ်မရှိခဲ့လျှင် ခေါင်းဆောင်
တို့သည် အကျဉ်းအကျပ်အခက်အခဲနှင့် ကြုံတွေ့သည့်အခါ မတတ်နိုင်အောင် ဖြစ်

တတ်သည့်ပြင် နောက်လိုက်များကို လမ်းညွှန်ရန်အတွက် အကြံအစည်လည်းမ
ထုတ်တတ်ချေ။
၆။ တကိုယ်ကောင်း ကြံတတ်ခြင်း။ အလုပ်တခု ထ မြောက်သည့်အခါ
နောက်လိုက်များကို မမြှောက်စားလိုဘဲ မိမိ တဦးတည်း အကျိုးခံစားလိုသော
ခေါင်းဆောင်မျိုးသည် နောက်လိုက်များ၏ ကျေနပ်ခြင်းကို မဖြစ်စေနိုင်ချေ။

စင်စစ်သော်ကား ကျွမ်းကျင်သောခေါင်းဆောင်မည်သည် နောက်လိုက်များ
ကိုသာ မြှောက်စား၍ ၎င်းတို့ကြောင့်သာ ထမြောက် အောင်မြင်ရသည်ဟု
ထုတ်ဖော် ချီးကျူးတတ်၏။ နောက်လိုက်တို့မည်သည် ခေါင်းဆောင်တို့၏
ချီးကျူးခြင်းခံရသောအခါ တိုး၍ အလုပ်လုပ်တတ်ကြောင်းကိုလည်း နားလည်၏။
၇။ ကျူးလွန်တတ်ခြင်း။ နောက်လိုက်တို့သည် အစားကျူးခြင်း၊ အအိပ်
ကျူးခြင်း၊ သောက်သုံးကျူးခြင်းမှစ၍ ကာမဂုဏ် ကျူးခြင်းစသော လွန်ကျူးခြင်း
မျိုးကို မဆင်ခြင်နိုင်သော ခေါင်းဆောင်မျိုးကို ကြည်ညိုရိုသေခြင်း မရှိတတ်ချေ။
မည်သို့ လွန်ကျူးမှုမျိုးဖြစ်စေ အပင်ပန်းခံနိုင်သော သတ္တိကို ဖျက်ဆီးတတ်၍
အသက်နေ နည်းစေတတ်၏။
၈။ သစ္စာမရှိခြင်း။ မိမိ၏ အထက်လူ,အောက်လူ,တန်းတူ လူများအပေါ်
သစ္စာမရှိသော ခေါင်းဆောင် တယောက်သည် ကြာရှည်စွာ ခေါင်းဆောင်မဖြစ်
နိုင်။ ထိုသူမျိုးသည် လူတိုင်း၏ ကဲ့ရဲ့ရှုတ်ချခြင်းကို ခံရ၏။ မည်သည့်
အလုပ်အကိုင် မျိုးတွင်မျှ ကြီးပွားထွန်းကားခြင်း မရှိနိုင်ချေ။

၉။ အာဏာကို အသုံးပြုလွန်ခြင်း။ ခေါင်းဆောင်တို့ မည်သည် နောက်လိုက်
များအပေါ်တွင် အာဏာ ပြခြင်းဖြင့် ရွံ့ကြောက်အောင် မပြုလုပ်ဘဲ အားပေးအား
မြှောက် ပြုလုပ်ခြင်းအားဖြင့် အလုပ်ကို တွင်ကျယ်အောင် ဆောင်ရွက်တတ်၏။
အာဏာပြတတ်သော ခေါင်းဆောင်မျိုးသည် အတင်းအဓမ္မ ခေါင်းဆောင်လိုရာ
ရောက်၏။ ခေါင်းဆောင်အစစ်တို့ မည်သည် အာဏာကို အသုံးပြုရန်မလို၊ အလုပ်
ကို နားလည်ခြင်း၊ တရားသဖြင့် မျှမျှ,တတ သဘောထားခြင်း၊ ထောက်ထား
စာနာတတ်ခြင်း စသော အပြုအမူတို့ဖြင့် တပည့်များကို လိုရာရောက်အောင်
ဆောင်ကြဉ်းသွားတတ်၏။
၁ဝ။ ဘွဲ့ထူးဂုဏ်ထူးကို အလေးဂရုပြုလွန်းခြင်း။ ဘွဲ့ထူးရမှ နောက်လိုက်
များ ရိုသေသည်ဟု အယူရှိသော သူသည် ခေါင်းဆောင်စစ် မဟုတ်သေးချေ။
ဘွဲ့ထူးကိုမြတ်နိုးလွန်းသော လူတယောက်သည် အခြားမြတ်နိုးဖွယ်ရာသော
အရည်အချင်းမျိုး မိမိ၌ မရှိကြောင်းဖော်ပြ၏။
အထက်ပါ ချွတ်ယွင်းချက်များသည် မကြီးပွားသော ခေါင်းဆောင်များ၌
တွေ့ရတတ်သော ချွတ်ယွင်းချက်များ ဖြစ်၏။ ၎င်းချွတ်ယွင်းချက်မျိုး အားလုံး

ပြည့်စုံမှ ပြုတ်၍ ကျတတ်သည်မဟုတ်၊ ၎င်းတို့အနက် ချွတ်ယွင်းချက်တခုခုဖြစ်ခဲ့
လျှင်ပင် ခေါင်းဆောင်အရာမှ ပြုတ်ကျတတ်လေသည်။ ထို့ကြောင့် ခေါင်းဆောင်
ဖြစ်လိုခဲ့လျှင် အထက်ပါ ချွတ်ယွင်းချက်စာရင်းကို သေချာစွာ စစ်ဆေးဖတ်ရှု၍ ထို
အပြစ်မျိုးကို တခုမျှမရှိရအောင် ကြိုးစားရမည်။
အလုပ်အကိုင် အမျိုးမျိုးရှိကြသည့်အနက် လခစားအလုပ် မျိုးမှာ ကျွန်ုပ်တို့
မြန်မာပြည်၌ အထူးအားထား လုပ်ကိုင်ကြသော အလုပ်မျိုးဖြစ်ပေရာ အလုပ်ရ
မှုသည်
လျှောက်လွှာ
ရေးသားပုံအပေါ်တွင်
တည်လျက်ရှိသောကြောင့်
အလုပ်တိုက် ရှင်၏ စိတ်ဓာတ်ကိုညှို့မိနိုင်စေရန် လျှောက်လွှာရေးနည်းမျိုးကို
အကျယ်တဝင့် ဖော်ပြရပေဦးအံ့။
လျှောက်လွှာတွင် အောက်ပါအချက်များ ပါရှိစေရမည်။

၁။ အတန်းပညာ။ ကျောင်း၌အောင်မြင်ခဲ့သောအတန်းနှင့်တကွ မည်သည့်
ဘာသာရပ်၌ အထူး အထုံ ဝါသနာပါရှိခဲ့သည့် အကြောင်းကို သေချာစွာ ဖော်ပြရ
မည်။
၂။ လက်တွေ့အလုပ်။ သင်လျှောက်ထားသော အလုပ်အကိုင်မျိုးနှင့်
အလားတူ အလုပ်အကိုင်မျိုးကို လုပ်ကိုင်ခဲ့ဖူးလျှင် ယခင်ကလုပ်ကိုင်ခဲ့ဖူးသည့်
အလုပ်ရှင်၏အမည်၊ နေရပ်တို့ကို ဖော်ပြရမည်။ ယခုလျှောက်ထားသော အလုပ်
နှင့် ပတ်သက်၍ သင် အထူး လေ့ကျင့်ဆည်းပူးထားသော ဗဟုသုတ မျိုး ရှိခဲ့လျှင်
လည်း ထင်ရှားစွာ ဖော်ပြရမည်။

၃။ ထောက်ခံချက် လက်မှတ်များ။ အလုပ်တိုက်ရှင်တို့ သည် အသစ်
ခန့်ထားရမည့် အလုပ်သမား၏ အတိတ် အဖြစ်အပျက်ကို သိလိုမြဲဖြစ်
သောကြောင့် အောက်ပါ စာများကို မိတ္တူကူး၍ ပူးတွဲပေးပို့ရမည်။
(က) အလုပ်ရှင်ဟောင်းထံမှစာ
(ခ) ဆရာသမားထံမှစာ

(ဂ) ထင်ရှားသော ပုဂ္ဂိုလ်ကြီးများထံမှစာ
၄။ သင်၏ ဓာတ်ပုံ။ နောက်ဆုံးရိုက်ထားသည့် သင်၏ ဓာတ်ပုံတပုံကိုလည်း
ပူးတွဲပေးပို့ရမည်။
၅။ တမျိုးတည်းသော အလုပ်ကို ဖော်ထုတ်လျှောက်ထားခြင်း။ မည်သည့်
အလုပ်အကိုင်မျိုးဟူ၍ ဖော်မပြဘဲ သင့်တော်ရာအလုပ်မျိုး တခုခုဟူသော
လျှောက်ထားနည်းမျိုး ကို ရှောင်ကြဉ်ရမည်။ အလုပ်တခုခုဟူ၍ လျှောက်ထားခဲ့
လျှင် သင်၌ အထူးလေ့လာထားသော ပညာဗဟုသုတမျိုး တခုမျှ မရှိဟု ဝန်ခံရာ
ရောက်နေပေလိမ့်မည်။

၆။ အထူးအရည်အချင်းကို ဖော်ပြခြင်း။ သင်လျှောက်ထားသော ရာထူး
အတွက် သင်သည် အဘယ်ကြောင့် အထူးသဖြင့် သင့်လျော်သည်ဟူသော
အကြောင်းကို အကျိုးအကြောင်း နှင့်တကွ ဖော်ပြခြင်း၊ “ဤအချက်သည်
အလွန်တရာ အရေး ကြီး၏”။ အလုပ်ရှင်သည် ဤအချက်ကို အထူး
ထောက်ထား၍ စဉ်းစားလိမ့်မည်။
၇။ အစမ်းသဘောနှင့် ခန့်ထားဖို့ လျှောက်ထားခြင်း။ တနင်္ဂနွေ တပတ်ဖြစ်
စေ၊ တလဖြစ်စေ၊ အလုပ်ရှင် လိုသလောက်ဖြစ်စေ၊ အစမ်းသဘောနှင့်လခမရှိလုပ်
ပေးရန် တာဝန်ခံ၍လျှောက်ထားခြင်း။ ဤသို့လျှောက်ထားသောသူသည် ကိုယ့်
အစွမ်းကို
ကိုယ်ယုံကြည်
စိတ်ချမှသာလျှင်
လျှောက်ထားဝံ့သောကြောင့်
အလုပ်ရှင်တို့ ကျေနပ်တတ်လေသည်။ အလုပ်ရှင်တို့သည် များသောအားဖြင့်
အစမ်းခန့်သော နေ့ရက်များ အတွက်ပါ လခပေးတတ်ကြသည်ဖြစ်ရာ အလကား
စေခိုင်းလိုသော အလုပ်ရှင်မျိုးမှာ “ကပ်စေးနှဲ” များဖြစ်ကြ၍ ကြာရှည် စွာ
အမှုထမ်းရန် မကြံရွယ်ထိုက်ပေ။

၈။ အလုပ်ရှင်၏ အလုပ်သဘောကို နားလည်ထားခြင်း။ သင် လျှောက်ထား
မည့် အလုပ်တိုက်၏ အလုပ်သဘောကို ကောင်းစွာ နားလည်အောင် စုံစမ်းပြီးမှ
မိမိသိရှိရသမျှသော အကြောင်းအရာတို့ကို ထည့်သွင်းဖော်ပြရမည်။ ဤသို့ ဖော်ပြ
ခြင်းအားဖြင့် သင်သည် စိတ်ကူးဉာဏ်ရှိ၍ သင် လုပ်မည့်အလုပ်အကိုင်တွင်
တကယ်စိတ်ပါ ဝင်စားခြင်း ရှိကြောင်း ထင်ရှားစေသဖြင့် အလုပ်ရှင်၏ အကြိုက်
နှင့် တွေ့တတ်ပေသည်။
ဥပဒေကို နားလည်ဆုံးသော ရှေ့နေသည် အမှုကို နိုင်စေတတ်သည်
မဟုတ်။ မိမိ၏ အမှုကို အကောင်းဆုံးဖြစ်အောင် ပြင်ဆင်တတ်သော ရှေ့နေသည်
သာလျှင် အမှုကို နိုင်စေတတ်ကြောင်း သတိပြုပါလေ။ လျှောက်လွှာကို
အကောင်းဆုံးဖြစ် အောင် ပြင်ဆင်ထားခြင်းနှင့် အမှုကို ပြင်ဆင်ခြင်းတို့သည်
သဘောတူပင်ဖြစ်လေရာ လျှောက်လွှာကို အလုပ်ရှင်၏ “မျက်စိ ကျ”အောင်
ပြင်ဆင်ထားခြင်းသည် အလုပ်ရမှုအတွက် တဝက်ကျော် အောင်မြင်ပြီးပြီဟု
မှတ်ယူလေ။
သင်၏ အတ္ထုပ္ပတ္တိကို ဖော်ပြရသည့် လျှောက်လွှာကိုရှည်လွန်းသည်ဟု မ
စိုးရိမ်လေနှင့်။ သင်သည် လျှောက်ထားသော အလုပ်ကို ရလိုသကဲ့သို့၊ အလုပ်ရှင်
သည်လည်း လူကောင်း တယောက် ရလိုသော ဆန္ဒရှိ၏။ ထို့ကြောင့် အလုပ်ရှင်
သည် လျှောက်ထားသူတယောက်အကြောင်းကို စုံလင်အောင် သိလိုသော စိတ်ရှိ
လေသည်။
လျှောက်လွှာကို တတ်နိုင်သမျှ သပ်သပ်ရပ်ရပ် ရှိအောင် ပြုပြင်ထားခြင်း
သည် သင်၌ အပင်ပန်းခံရမည်ကို မကြောက်တတ်သော စိတ်မျိုးရှိကြောင်း

ထင်ရှားစေနိုင်ကြောင်း သတိပြုပါလေ။
အထက်ဖော်ပြရာပါ အကြောင်းအရာများ စုံလင်စွာ ဖော်ပြပါရှိသော
လျှောက်လွှာကို တတ်နိုင်သမျှ အကောင်းဆုံးသော စက္ကူပေါ်တွင် သပ်ရပ်စွာ
လက်နှိပ်စက်ဖြင့်ရိုက်ကူး၍ စာအုပ် ဖုံးသော ဂျပ်စက္ကူ၊ အထူစားမျိုးဖြင့် စာအုပ်
သဖွယ် သေသပ်စွာ ချုပ်လုပ်ထားရမည်။ မျက်နှာဖုံးပေါ်တွင် အောက်ပါ နမူနာ
အတိုင်း လက်ရေးလှ ရေးတတ်သော ပန်းချီဆရာ ဖြစ်စေ၊ ပုံနှိပ်စာလုံးဖြစ်စေ
သပ်ရပ်စွာ ပုံနှိပ်ထားရမည်။

ဟံသာဝတီ ကုမ္ပဏီမှ ငွေစာရင်းကိုင် လျှောက်ထားသူ မောင်ငွေခိုင်၏
အရည်အချင်းများကို
ဖော်ပြပါရှိသာလျှောက်လွှာ။
အင်္ဂလိပ်ဘာသာဖြင့်
လျှောက်ထားခြင်း ဖြစ်ပါလျှင်လည်း အောက်ပါအတိုင်း ဖော်ပြရမည်။
Brife of the qualifications of Maung Ngwe Khaing, applying for the
position of accountant in the Hanthawaddy Co.
သင်၏ ဓာတ်ပုံကို လျှောက်လွှာ တနေရာတွင် ကော်နှင့် ကပ်ထားရမည်။

ဤအညွှန်းအတိုင်း တိတိကျကျ လိုက်နာ၍ စိတ်ကူးရှိ သလောက်တိုး၍
ကောင်းမွန်သပ်ရပ်အောင် တတ်နိုင်လျှင် ပြု ပြင်လေလော့။
အောက်ပါအချက်များကိုလည်း သတိပြုပါလေ။
၁။ လူတို့မည်သည် မိမိဝါသနာပါသော အလုပ်မျိုးကို သာလျှင် စိတ်ပါလက်
ပါ လုပ်ကိုင်တတ်သောကြောင့် မည်သို့ အလုပ်မျိုး၌ ဝါသနာပါသည်ဟု
အသေအချာဆုံးဖြတ်ပါလေ။ ဝါသနာပါသော အလုပ်မျိုးမရှိသေးလျှင် ဖန်ဆင်းယူ
ရမည်။
၂။ သင်လုပ်လိုသော အလုပ်တိုက်၊ သို့မဟုတ် မည်သူ၏ လက်အောက်တွင်
အလုပ်လုပ်လိုသည်ဟု ဆုံးဖြတ်ရမည်။

၃။ သင်လုပ်လိုသော အလုပ်တိုက်၏ ဝါဒကိုလည်းကောင်း၊ လုပ်သားများ
ကိုလည်းကောင်း၊ တိုးတက်ရေးနည်းလမ်းများကို လည်းကောင်း စုံစမ်းဆင်ခြင်ရ
မည်။
၄။ သင်၌ မည်သည့် အရည်အချင်းမျိုးရှိသည်ဟု ကိုယ့်ကိုယ်ကိုယ်
စစ်ဆေး၍ ထိုအရည်အချင်းကို အလုပ်တိုက်၌ ဘယ်ကဲ့သို့ အသုံးချနိုင်မည်ဟု
ဝေဖန်ပြီးလျှင် အလုပ်တိုက်၏ တိုးတက်ရာ တိုးတက်ကြောင်း နည်းလမ်းများကို
စိတ်ကူး၍ ဘယ်ကဲ့သို့ အသုံးချရန် အကြံပေးနိုင်ပါမည်နည်းဟု ဆင်ခြင်ရမည်။
၅။ သင်လုပ်လိုသောကုမ္ပဏီ၌ လစ်လပ်သောအလုပ်ရှိသည် … ဖြစ်စေ၊ မရှိ
သည်ဖြစ်စေ ဂရုမစိုက်ဘဲ သင်စွမ်းဆောင်နိုင်သော … အချက်ကို မက်လောက်

အောင် ဖော်ပြ၍ ခန့်ထားအောင် ကြိုးစားရမည်။
၆။ မိမိဖော်ပြလိုသောအချက်များကို စာကောင်းကောင်း စီစဉ်မှ ရေးသား
တတ်သူ တယောက်အား စီကုံးရေးသားစေရမည်။
၇။ ကုမ္ပဏီတိုက်ကြီးတို့ မည်သည်မှာ တိုးတက်ရာတိုးတက်ကြောင်းနည်း
လမ်းများ၊ အကြံပေးနိုင်သူများကို အခါခပ်သိမ်း လိုလားမြဲဖြစ်သောကြောင့်
လစ်လပ်သည်ဖြစ်စေ၊ မလစ်လပ်သည်ဖြစ်စေ စိတ်ကူးသစ်ရှိသူများကို စဉ်းစား
တတ်ကြလေသည်။ သင့်ကိုခန့်ထားရလျှင် အကျိုးရှိလိမ့်မည်ဟု သဘောကျ
လောက်အောင် ဖော်ပြနိုင်လျှင် စမ်းသပ်ခန့်ထားရမည်ဖြစ်၏။
အထက်ပါနည်းအတိုင်း လျှောက်လွှာမျိုး ပြင်ဆင်ရန်မှာ အချိန် အတန်ကြာ
မည် ဖြစ်သော်လည်း သင်သည် သာမန် အလုပ်သမားတယောက် မဟုတ်ကြောင်း
ဒုက္ခခံရသလောက် အကျိုးများရမည်ဟု သဘောပိုက်ရမည်။
အလုပ်တိုက်ရှင်၏ သားမှတပါး အခြားသော အလုပ်သမားများသည်
နောက်ဆုံးထစ်မှ အစပြုကြရမြဲ ဖြစ်လေရာ သင်၏ လျှောက်လွှာနေရာကျပါမူ တ
ထစ် နှစ်ထစ်ကျော်၍ ခန့်ထားခြင်း ခံရတတ်သောကြောင့် လျှောက်လွှာပေါ်၌
ဂရုစိုက်ရသော ဒုက္ခကို အချည်းနှီး မမှတ်သင့်ချေ။

အထူးအလေးဂရုပြုတတ်သော အချက်တခုမှာ အလုပ်ရှင်နှင့် အလုပ်သမား
တို့သည် မိမိတို့ အမှုထမ်းရမည့် တိုင်းသူပြည်သားတို့၏ ကျေနပ်မှုကို ဂရုမစိုက်ဘဲ
မိမိတို့အချင်းချင်း သူ့ထက်ငါ များများရမှု အတွက်သာ လွန်ဆွဲ၍ နေတတ်သော
ခေတ်မျိုး ကုန်လွန်ခဲ့ပြီဖြစ်ကြောင်း သတိပြုရချေမည်။
အလုပ်သမားများက လခ တိုးမရသောကြောင့် သပိတ်မှောက်ပြီးအလုပ်မ
ဆင်းဘဲနေလျှင် အများပြည်သူတို့ပါ နစ်နာတတ်သဖြင့် ပြည်သူတို့၏ မကျေနပ်
ခြင်း ခံရတတ်ကြောင်း သတိပြုပါလေ။ စင်စစ်မှာ တိုင်းသူပြည်သားတို့သည်
အလုပ်ရှင် အစစ်ဖြစ်၍ အလုပ်တိုက်ရှင်ရော အလုပ်သမားပါ လုပ်သားများ ဖြစ်
ကြ၏။ တိုင်းသူပြည်သား ကျေနပ်မှ ငွေရှင်ရော လုပ်သားပါ ကြီးပွားနိုင်ကြပေ
မည်။
ခရီးသည်များကို
ငေါက်ငမ်း
ခြိမ်းခြောက်တတ်သော
မီးရထား
အလုပ်သမားများ၊ ခရီး သွားများကို မောင်း၍ ချတတ်သော ဘတ်စ်ကား
စပယ်ယာများအတွက် ကုမ္ပဏီပိုင်ရှင်များက နေရာပေးကြတော့မည် မဟုတ်ချေ။
တခေတ်က ဈေးများသည်ကို ဈေးဆစ်သော ဈေးဝယ်များအား “ဒါမျိုး သုံးဖူးရဲ့
လား၊ မြင်ဖူးရဲ့လား' စသည်ဖြင့် ဘောက်မေးတတ်ကြလေရာ ထိုဈေးသည်များမှာ
“ဈေးရောင်းဖူးရဲ့လား” ဟူ၍သာ မေးဖွယ်ရာရှိ၍ ဆိုင်ပြုတ်သော အဖြစ်သို့
ရောက်ကြရပေမည်။ ဈေးဝယ်တို့ မည်သည် မိမိအား ငွေပေးရန် လာသူများ
ဖြစ်သည်ဟု နားမလည်ဘဲ ရန်ဖြစ်လွှတ်ချင်သော ဈေးသည်များအဖို့ ဆိုင်နေရာ မ
ရှိတော့ ပေ။ ဤခေတ်မှာ တဘက်နှင့်တဘက် သူ့ထက်ငါ စိတ်ကျေ နပ်အောင်

ယဉ်ကျေးဖွယ်ရာ ပြုမူပြောဆိုတတ်သည်သာလျှင် အလုပ်အကိုင် ကြာရှည်မြဲနိုင်ဖို့
ရှိ၏။ စာရေးများ လက်ဖက်ရည် သောက် ထွက်ချိန်တွင် ဆိုင်ပိတ်ထားတတ်သော
တိုက်, ဆိုင် တို့သည် တသက်လုံး ပိတ်ထားရဖို့ ရှိပေလိမ့်မည်။

လူတိုင်းသည် ကုန်သည်ချည်း ဖြစ်ခြင်း
ကုန်စည်ရောင်းဝယ်ဖောက်ကားခြင်း ပြုလုပ်သူတို့သာလျှင် ကုန်သည်
မဟုတ်။ မိမိတို့၏ အရည်အချင်းကို ရောင်းချစားရသော လခစား အလုပ်သမား
များသည်လည်း ကုန်သည်များ ဖြစ်ကြ၏။ ကုန်စည်ကို ဖြစ်စေ၊ အရည်အချင်းကို
ဖြစ်စေ အရောင်းကောင်းသူသာလျှင် စွံနိုင်၏။ ထို့ကြောင့် မည်သည့်အရာမျိုး
ရောင်းချရန်ရှိသည်ဖြစ်စေ ဖော်ပြခဲ့ပြီးသော နည်းစနစ်များကို ဆင်ခြင်သုံးသပ်ပါ
လေ။
အလုပ်သမားများ၌ အရေးကြီးသော အချက်တခုမှာ သူ့လခနှင့် တန်
လောက်ရုံမျှ တိုင်း၍ လုပ်တတ်သော လုပ်သားမျိုးသည် မကြီးပွားတတ်ချေ။
စင်စစ်သော်ကား
အလုပ်ကို
တတ်နိုင်သမျှ
အကောင်းဆုံးစိတ်ထား
ကောင်းကောင်းနှင့် အများဆုံး အလုပ်လုပ်ပေးရန် အသင့်ရှိသင့်၏။ သို့သော
အကျင့် မျိုးရှိတတ်သော အလုပ်သမားသည် တနေ့နေ့တွင် အလုပ်ရှင်၏
အသိအမှတ်ပြုခြင်းခံရမည်ဖြစ်၍ ဧကန်မုချ ရှေ့တန်းသို့ ရောက်ရချေမည်။
“အကောင်းဆုံး” အလုပ်လုပ်ခြင်းဆိုသည်မှာ မိမိနှင့် ပတ်သက်သော
အလုပ်ဟူသမျှကို အသေးအဖွဲမကျန် စေ့စေ့စပ်စပ် သပ်သပ်ရပ်ရပ် ဆောင်ရွက်
လုပ်ကိုင်ခြင်းကို ဆိုလိုသည်။
“အများဆုံး” အလုပ်လုပ်ခြင်းဆိုသည်မှာ တိုး၍ကျင်လည် လေလေ၊
အလုပ်တွင်ကျယ်လေလေ ဖြစ်စေခြင်းကို ရည်မှန်းလျက် အခါခပ်သိမ်း တတ်နိုင်
သမျှ အလုပ်လုပ်ပေးတတ်သော အကျင့်ပါစေခြင်းကို ဆိုလိုသည်။ ဤနေရာ၌
အကျင့်ပါစေ ခြင်းဟူသော စကား၏ လေးနက်ပုံကို သတိပြုပါလေ။

“စိတ်ထားကောင်းကောင်း” ဆိုသည်မှာ လုပ်ဖော်ကိုင်ဘက်များနှင့် တွဲဖက်
လုပ်ကိုင်ရာတွင် ချောမောညီညွတ်စွာ ရှိစေခြင်းကို ဆိုလိုသည်။ ဤလူ,ထိုလူတို့
နှင့် မသင့်မြတ်သော အလုပ်သမားတယောက်သည် မည်မျှပင် အလုပ်ကောင်း
သော်လည်း အရာမရောက်ဘဲ ရှိတတ်လေသည်။ စီမံခန့်ခွဲရသော အလုပ်မျိုး၌
လုပ်ကိုင်ရသူတို့သည် ထိုအရည်အချင်းမျိုး မရှိခဲ့လျှင် မတိုးတက်နိုင်ချေ။
အလုပ်သမားအမြောက်အမြားနှင့်
ဆက်ဆံရသဖြင့်
အလုပ်သမားတို့
အကြောင်းကို ကောင်းစွာနားလည်သော ကာနက်ဂျီ သူဌေးသည် အလုပ်များ၌ သူ

တပါးနှင့် ချောမောညီ ညွတ်စွာ ပေါင်းသင်းဆက်ဆံတတ်ခြင်းတည်းဟူသော
အရည်အချင်းများကို မည်မျှလောက် အလေးဂရု ပြုလေသနည်း ဆိုသော် ဘယ်မျှ
လောက် အလုပ်ကောင်း၍၊ ဘယ်မျှလောက် တွင်ကျယ်အောင် အလုပ်လုပ်ပေး
သော အလုပ်သမား တယောက် ဖြစ်စေကာမူ ၎င်းနှင့် တွဲဖက် လုပ်ကိုင်ရသော
အလုပ်သမားနှင့် ချောမောညီညွတ်စွာ ဆက်ဆံပေါင်းသင်းခြင်းမပြုနိုင်ခဲ့လျှင် ထို
အလုပ်သမားကို မိမိ၏အလုပ်ရုံ၌ မထားတော့ဘဲ ထုတ်ပစ်လေ့ရှိလေသည်။
စင်စစ်သော်ကား ဤလူ ထိုလူမှစ၍ လူအများတို့နှင့် မသင့်တင့်သော လူတ
ယောက်သည် သူတပါးတို့အပေါ်၌ အပြစ်ဖို့၍ ပြောတတ်သော်လည်း အမှန်မှာ
ထိုလူ၏ အပြစ်မျှသာ ဖြစ်ကြောင်း သတိပြုလေ။ အချို့က ကံမကောင်း,
အကြောင်းမလှသောကြောင့်
လူတကာက
မိမိအားမုန်းတီးကြသည်ဟု
ရှာရှာဖွေဖွေဆင်ခြေပေးတတ် သေး၏။ မယုံလေနှင့်။ အတုလည်းမခိုးလေနှင့်။
သတိပြုလေ၊
သူတပါးတို့နှင့် ဖက်စပ် လုပ်ကိုင်ရသော အလုပ်မျိုး ဟူ သမျှ၌ နှစ်သက်
ဖွယ်ကောင်းသော ဥပဓိရုပ်မျိုးနှင့် အမူအရာရှိခြင်းသည် အလွန်တရာ အရေးကြီး
လှ၏။ နှစ်သက်ဖွယ်သော အမူအရာရှိ၍ သူတပါးတို့နှင့် ချောမောညီညွတ်စွာ
ဆက်ဆံတတ်သော လူတယောက်သည် အလုပ်အကိုင် ညံ့ဖျင်းစေကာမူ လည်း
ဖြည့်စွက်နိုင်သော သတ္တိရှိ၏။ နှစ်သက်ဖွယ်သော အမှုအရာမျိုး မရှိခဲ့လျှင် ၎င်း
အတွက် အစားသွင်း၍ ဖာထေးနိုင်သောအရာ မရှိချေ။
သူတပါးထံ အမှုထမ်းခြင်းအားဖြင့် ဝမ်းစာရှာမှီးကြသော သူတို့သည်
ကုန်စည် ဝတ္ထုပစ္စည်းများကို စွံအောင် ရောင်းချရသော ကုန်သည်များကဲ့သို့ပင်
မိမိတို့၏အရည်အချင်းကို ဗန်းပြကောင်းဖို့လို၏။
များစွာသော လခစား အမှုထမ်းများသည် ကုန်စည်ဝတ္ထု ပစ္စည်းရောင်းချရ
သော ကုန်စည်များကဲ့သို့ ဗန်းပြရန် မလိုဟု မှတ်ထင်တတ်ကြသည် ဖြစ်
သောကြောင့် ဤအချက်ကို လေးနက်အောင် အထပ်ထပ်ဖော်ပြခြင်း ဖြစ်လေ
သည်။

ဆုံးရှုံးရခြင်း၏ အကြောင်းရင်း အချက်ကြီးများ
သင့်၌ ဘယ်နှစ်ခုရှိသနည်း

လောကကြီးတခုလုံးကို ဆန်းစစ်လိုက်သည့်အခါ မှန်းရွယ်သည့်အတိုင်း
ထမြောက်အောင်မြင်သူများသည် အလွန်နည်း၍ ဆုံးရှုံးကြရသူများသာ များလှ
ကြောင်း တွေ့ရပေလိမ့်မည်။ ဤအကြောင်းကို မှတ်တမ်းတင်၍ စုံစမ်းစစ်ဆေး
ခဲ့ဖူးသည့် ပညာရှိကြီးတဦးက လူ ၁ဝဝ လျှင် ၉၈ ယောက်သောသူတို့သည်
ရည်မှန်းတိုင်း မပေါက်ရောက်ဘဲ ဆုံးရှုံးကြရသည်ဟု ထွက်ဆိုထား၏။ ကျွန်ုပ်တို့
အထင်မှာ လူတရာလျှင် တယောက်မျှလောက်သာ ရည်မှန်းသည့်အတိုင်း
ပေါက်ရောက်သည်ဟု ထင်မြင်မိ၏။ ထိုကဲ့သို့ဖြစ်ရခြင်းမှာ ပညာသင်ကြားရေး
နည်းစနစ်၏
ချွတ်ယွင်းချက်သည်
အကြောင်းတရပ်ဖြစ်၍
မိဘများက
ကောင်းသောနမူနာ မပြနိုင်ခြင်းသည် အကြောင်း တရပ်ဖြစ်၏။ ဤစာအုပ်၏
ရည်ရွယ်ချက်မှာ အဆိုပါ … ချွတ်ယွင်းချက်တို့ကို ပြင်ဆင်ပေးရန် ဖြစ်ပေသည်။
ရည်မှန်းသည့်အတိုင်း ထမြောက်အောင်မြင်ခြင်း အကြောင်းကြီး ၃ဝ ရှိလေ
ရာ ဤအခန်းတွင် ဆုံးရှုံးစေတတ်သော အကြောင်း၊ ၃ဝ တို့ကို ဖော်ပြရပေဦးအံ့။
၎င်းတို့ကို သေချာစွာဖတ်ရှု၍ သင်၌ အောင်မြင်ခြင်းလမ်းတွင် ဆူးညှောင့်ခလုတ်
သဖွယ်ဖြစ်သော အချက်ကြီး ဘယ်နှစ်ချက်ရှိသည်ကို မျက်စိဖွင့်၍စစ်ဆေးလေ
လော့။
၁။ မူလအခြေခံညံ့ဖျင်းခြင်း။

ပဋိသန္ဓေ ကတည်းက စဉ်း- စားဉာဏ် “ဦးနှောက်” အလွန်ညံ့ဖျင်းလာခဲ့သူ
အဖို့မှာ ပြုပြင်ဖို့ မတတ်နိုင်သေးသလောက် ဖြစ်လေတော့၏။ သို့သော် ကိုယ်တိုင်
ဉာဏ်တုံးခဲ့လျှင် အထက်တွင်ဖော်ပြပြီးခဲ့သော“ဗိုလ်တစု စု၍ ဤအကူအညီဖြင့်
အတော်အတန် စွမ်းဆောင်ဖို့ရှိ၏။ သို့သော် ချွတ်ယွင်းချက်ကြီး ၃ဝ တို့အနက်တွင်
ပြုပြင်ဖို့ ခဲယဉ်းသော အချက်မှာ ဤအချက်မျှသာ ရှိချေ၏။
၂။ အသေအချာ မှန်းရွယ်ထားသော အချက်တစုံတခု မရှိခြင်း။

တသက်တာတွင် မည်သည့်အချက်ကို ပြည့်စုံစေရမည် ဟူ၍ တိတိကျကျ
မှန်းချိန်ထားသော ရည်ရွယ်ချက် ပန်းတုံးတိုင် တခုမျှမရှိသော သူတို့အဖို့မှာ
မျှော်လင့်ဖွယ်ရာ မရှိချေ။ လူတရာလျှင် ၉၈ ယောက်သောသူတို့သည် ထိုကဲ့သို့
သော ရည်မှန်းချက် တခု တိတိကျကျ မရှိကြသည်ကို တွေ့ရပေသည်။ ထို့ကြောင့်
လည်း ဆုံးရှုံးကြရခြင်း ဖြစ်တန် ရာချေသည်။
၃။ ကြီးပွားလိုသော စိတ်ဆန္ဒမရှိခြင်း။
လောက၌ ကြီးပွားလိုသော စိတ်ဆန္ဒမရှိသူ၊ ကြီးပွားမှုအတွက် လုံ့လမ
စိုက်ထုတ် လိုသော သူတို့မှာ မျှော်လင့်ဖွယ်ရာမရှိသဖြင့် ကျွန်ုပ်တို့ အကြံ
ဉာဏ်ပေးရန် မတတ်နိုင်ပေ။ ထိုသူမှာ ကံကိုသာ မျှော်လင့် နေကြပေတော့။
၄။ ပညာမလုံလောက်ခြင်း။

ဤချွတ်ယွင်းချက်မှာ အလွယ်တကူ လွန်မြောက်နိုင်သော ချွတ်ယွင်းချက်
မျိုး
ဖြစ်၏။
ကျောင်းမှ
သင်ကြားခဲ့ရသော
ပညာနည်းပါးသဖြင့်
“ကိုယ်ထူးကိုယ်ချွန်” ကိုယ်ဘာသာ ပညာသင်ကြားရသူ တို့သည် ကြီးပွားခြင်းသို့
ရောက်ကြသည်ကို မကြာခဏ ကြုံတွေ့ကြရပေသည်။ ကောလိပ်ကျောင်းမှ
သင်ကြားရသော ပညာသည် သာလျှင် ပညာမဟုတ်ချေ။ စင်စစ်မှာ မိမိလိုသော
အရာကို သူတပါးတို့၏ အခွင့်အရေးများကို မကျူးကျော်စေရဘဲ ရအောင်
စွမ်းဆောင်နိုင်သော သူသည် ပညာရှိတယောက် ဖြစ်၏။ ပညာတတ်ရုံမျှနှင့် ငွေရ
နိုင်သည်မဟုတ်။ တတ်သောပညာကို ငွေရအောင် အသုံးပြုတတ်မှသာလျှင် ငွေရ
နိုင်ပေ၏။
၅။ စည်းကမ်းကို မရိုသေခြင်း။

မိမိကိုယ်မိမိ နိုင်နင်းအောင် ထိန်းသိမ်း အုပ်ချုပ်နိုင်ခြင်းသည် စည်းကမ်းရှိ
သေခြင်းကို ဖြစ်စေနိုင်၏။ ဖြစ်ပေါ်လျက်ရှိသော အခြေအနေကို မနိုင်နင်း. မ
အုပ်ချုပ်နိုင်မီ မိမိကိုယ်ကို ရှေးဦးစွာ နိုင်နင်း အုပ်ချုပ်ဖို့လို၏။ ကိုယ့်ကိုကိုယ်
နိုင်နင်းအောင် အုပ်ချုပ်နိုင်မှုသည် အခက်ခဲဆုံးသော အလုပ်ကြီးတရပ်ဖြစ်၏။ မှန်
ရှေ့၌ ရပ်လိုက်သောအခါ မြင်ရသောသူသည် သင်၏ အကြီးဆုံးသော ရန်သူ
လည်း ဖြစ်၏။ အကြီးဆုံးသော မိတ်ဆွေလည်း ဖြစ်ချေ၏။
၆။ မကျန်းမာခြင်း။
ကောင်းစွာ မကျန်းမာသူ တယောက်သည် လောက၌ ထိပ်တန်းသို့ရောက်
အောင် မထွန်းကားနိုင်ချေ။ များစွာသော မကျန်းမာမှုတို့မှာ ကိုယ့်ကိုကိုယ် မ
နိုင်နင်းမှုကြောင့် ဖြစ်ရလေ၏။
၎င်းတို့မှာ...

က။ အစားကျူးခြင်း
ခ။ မဖွယ်ရာသော စိတ်အကြံရှိခြင်း
ဂ။ ကာမဂုဏ် လွန်ကျူးခြင်း

ဃ။ ဣရိယာပုထ် မမျှတခြင်း
င။ သန့်ရှင်းစင်ကြယ်သောလေကို မရှူရှိုက်ရခြင်း။
၇။ ငယ်ရွယ်စဉ်က အပေါင်းသင်း မတော်ခြင်း။
တံငါနားနီး တံငါ၊ မုဆိုးနားနီး မုဆိုးဟူသော စကားသည် အလွန်မှန်ကန်
တတ်ပေရာ၊ ငယ်ရွယ် နုနယ်စဉ်အခါကမူကား သာ၍ပင် မှန်ကန်တတ်ပေ

သေး၏။ ပြုပြင်ရန်လည်း အလွန့်အလွန် ခဲယဉ်း လှ၏။
၈။ ဝတ္တရားကို အချိန်လွှဲခြင်း။

ဤသည်ကား များစွာသော ဆုံးရှုံးသူတို့၏ ချွတ်ယွင်းချက်ကြီးပေတည်း။
ဆောင်ရွက်ရန် အလုပ်ကို ဤအချိန် ထိုအချိန် စသည်ဖြင့် အချိန်ဆွဲ၍ မနေဘဲ
ချက်ချင်းလက်ငင်း စတင် ဆောင်ရွက်သင့်ပေ၏။
၉။ ဇွဲကောင်းခြင်း။
များစွာသောသူတို့သည် ထွက်ခြေ ကောင်းသော်လည်း ပန်းတိုင်တိုင်သို့မ
ရောက်မီ “ခြေကုန်” သွား တတ်၏။ အားလျော့ဖွယ်ရာ တစုံတခုနှင့် တွေ့ရ
သည်နှင့် တပြိုင်နက် စိတ်ပျက် အားလျော့သွားတတ်၏။ ဇွဲညံ့ခဲ့လျှင် မည်သည့်
အရာမှ အစားထိုး၍မရနိုင်ချေ။ ဇွဲကောင်းသူတို့အဖို့၌ ထာဝရ ဆုံးရှုံးခြင်းဟူသည်
အဓိပ္ပာယ်မရှိချေ။ ဆုံးရှုံးခဲ့လျှင် ယာယီဆုံးရှုံးခြင်းမျှသာ ဖြစ်ရလေတော့၏။
၁၀။ မဖွယ်ရာသော ကိုယ်အမူအရာရှိခြင်း။

နှစ်သက်ဖွယ်ရာသော ကိုယ်အမူအရာရှိခြင်းဟူသည် သူတပါးတို့ကို ဆွဲငင်
တတ်သော ဓာတ်သတ္တိရှိပေရာ မဖွယ်ရာသော ကိုယ်အမူအရာရှိခြင်းသည် သူတ
ပါးတို့ကို တွန်းဖယ်တတ်သော ဓာတ်သတ္တိရှိပေ၏။ ဆွဲငင်တတ်သော ဓာတ်
သတ္တိရှိသော သူသည် သူတပါးတို့ အကူအညီကို ရရှိသဖြင့် တန်ခိုးအင်အား
ကြီးမားပေရာ၊ ထိုအခြင်းအရာသည် ကြီးပွားအောင်မြင်ရေးအတွက်အထောက်
အပံ့ကြီး ဖြစ်၏။
၁၁။ လိင်ကြောင့် ဖြစ်သော အင်အားကို မထိန်းသိမ်း မအုပ်ချုပ်နိုင်ခြင်း။

လိင်တည်းဟူသော စိတ်ဓာတ်သည်သတ္တဝါတို့ကို လှုပ်ရှားထကြွစေနိုင်
သော တန်ခိုးသတ္တိရှိပေရာ၊ ၎င်း အင်အားသည် သတ္တဝါတို့၌ အကြီးဆုံးသော
အင်အားဖြစ်၏။ ၎င်းအင်အားကို ဖြုန်းတီးမပစ်ဘဲ ထိန်းသိမ်းအုပ်ချုပ်ထားပါလျှင်
အခြားကြီးကျယ်သော လုပ်ငန်းများအတွက် အသုံးချနိုင်ပေ၏။
၁၂။ အဖိုးမပေးဘဲ အချည်းနှီး အလကားရလိုခြင်း။
လောင်းကစားသော နည်းမျိုးဖြင့် ငွေရှာခြင်းသည် များစွာသော သူတို့ကို
ပျက်စီးခြင်း တိုင်စေ၏။ ဖဲရိုက်ခြင်း၊ မြင်းလောင်းခြင်းတို့သာ လောင်းကစားခြင်း
မဟုတ်။ ကူးသန်း ရောင်းဝယ်မှုတို့တွင်လည်း မျက်စိကိုမှိတ်၍ လုပ်ရသဖြင့်
လောင်းကစားခြင်းနှင့် တူသော အလုပ်မျိုးရှိသေး၏။ ဤနည်း မျိုးဖြင့် စီးပွားရှာ
ခြင်းသည်လည်း ပျက်စီးခြင်းသို့တိုင် ရောက်တတ်၏။ သို့သော် တွက်ချက်ပြီး
နောက် လဒ်မြင်သဖြင့် သူတပါး မလုပ်ဝံ့သော အလုပ်မျိုးကို စွန့်စားလုပ်ကိုင်ခြင်း
နှင့် လောင်းကစားခြင်းတို့သည် များစွာခြားနား၏။ စွန့်စားလုပ်ကိုင်ခြင်း

မည်သည် စိတ်ကူးကောင်းလျှင် အခါခပ်သိမ်း နိုင်တတ်၏။ လောင်းကစားခြင်း
မူကား သူတလှည့် ငါတလှည့် ဖြစ်တတ်၍ အခါခပ်သိမ်း မနိုင်နိုင်ချေ။
၁၃။ ဆုံးဖြတ်နိုင်သော သတ္တိမရှိခြင်း။

ကြီးပွား ထွန်းကားသော လူတို့သည် လျင်မြန်စွာ ဆုံးဖြတ်နိုင်သော
သတ္တိရှိ၍ မိမိတို့၏ အဆုံးအဖြတ်ကို အလွန်ပြောင်းလဲခဲ၏။ ဆုံးရှုံးသော လူတို့
မူကား ရုတ်တရက် မဆုံးဖြတ်နိုင်ဘဲ ဆုံးဖြတ်ပြီးသည် နောက်၌လည်း
အလွယ်တကူ မကြာခဏ ပြောင်းလဲတတ်၏၊ မဆုံးဖြတ်နိုင်ခြင်းနှင့်အချိန်
ရွှေ့ဆိုင်းခြင်းတို့သည် အမြွှာမွေးညီအစ်ကိုဖြစ်ကြ၏။ တခုရှိလျှင် တခုရှိတတ်၏။
ကြီးပွားထွန်းကားလိုသော သူတို့သည် ထိုအမြွှာညီနောင်တို့ကို လက်မခံဘဲ
မောင်းထုတ်ရမည်။
၁၄။ ရွံ့ကြောက်ခြင်း ခြောက်မျိုးအနက် တမျိုးမျိုး ကပ်ငြိခြင်း။
ရွံ့ကြောက်ခြင်း ခြောက်မျိုးတို့အကြောင်းကို နောက် အခန်းတခန်းတွင်
အကျယ်တဝင့် ဖော်ပြထား၏။ ကြီးပွားလိုသောသူသည် ၎င်းတို့ကို စစ်ဆေး
မောင်းနှင်ထုတ်ရချေမည်။
၁၅။ မှားယွင်းစွာ အိမ်ထောင်ဘက်မိခြင်း။

ဤချွတ်ယွင်းချက်သည်ကား များစွာသော စုံတွဲတို့၌ တွေ့တတ်သော
ချွတ်ယွင်းချက်ဖြစ်၏။ အိမ်ထောင်ဘက်ပြုလုပ်ခြင်းသည် ယောက်ျားနှင့် မိန်းမတို့
အလွန် ရင်းနှီးသောအဖြစ်သို့ ရောက်ပေသည် ဖြစ်ရာ၊ တဦးနှင့်တဦး ညီညွတ်
သင့်မြတ်ခဲ့လျှင် ကြီးစွာသော သုခကို ရစေနိုင်၍ မသင့်မြတ် မညီညွတ်လျှင် ကြီး
စွာသော ဒုက္ခကို ဖြစ်စေနိုင်၏။ ရွေးချယ်ခြင်း မှားယွင်းသဖြင့် မသင့်မြတ်သူ နှစ်
ယောက်တို့ စုံဘက်မိသည့်အခါ အလွန်ဒုက္ခ ရောက်သော ဆုံးရှုံးခြင်းမျိုးကို ဖြစ်
စေတတ်၏။ ထိုလင်မယားအဖို့၌ ကြီးပွားလိုသော စိတ်ဆန္ဒမျိုးပင် ကွယ်ပျောက်
တတ် လေတော့၏။
၁၆။ အစိုးရိမ်ကြီးခြင်း။

ဤနယ် ထိုနှယ် စသည်ဖြင့် တွေးတော စိုးရိမ်နေသည့်အတွက်ကြောင့်
အချိန်နှောင်းသွားသော လူသည် သူတပါးတို့၏ “ရွေးကျ” ကိုသာ ရတတ်ပေ
ကြောင်း၊ “နောက်ချေးနှင့် သလဲ”သာ ကျန်တတ်တော့၏။ အစိုးရိမ်ကြီးလွန်းခြင်း
သည် အရမ်းပြုလုပ်ခြင်းနှင့် အတူ ဆုံးရှုံးနစ်နာစေတတ်၏။ နှစ်မျိုးလုံးသည်
အလယ်အလတ်မဟုတ်သောကြောင့် ရှောင်ကြဉ်ထိုက်၏။ စွန့်စားတန်သလောက်
မစွန့်စားဝံ့သော သူသည် ထိပ်တန်းသို့ ရောက်အောင် မကြီးပွားနိုင်ချေ။
၁၇။ အလုပ်အကိုင်၌ တွဲဖက်မှားခြင်း။

ဤအချက်သည်လည်း များစွာသောသူတို့ကို ဆုံးရှုံးစေသော အချက်တရပ်
ဖြစ်၏။ အလုပ်အကိုင်ရှာဖွေရာတွင် စိတ်ကူးဉာဏ်နှင့် အမြော်အမြင်ရှိ၍ အတုခိုး
နည်းယူလောက်သော ပုဂ္ဂိုလ်တယောက်၏ လက်အောက်တွင် လုပ်ကိုင်ခွင့်
ရအောင် ရွေးချယ်သင့်၏။ သတ္တဝါတို့မည်သည် အတူတွဲဖက် လုပ်ကိုင်ရသော သူ
တို့ကို အားကျတတ်မြဲ ဖြစ်သောကြောင့် တကယ်တော်သော လူများနှင့် ယှဉ်ပြိုင်
အားကျရခြင်းသည် မိမိကိုယ်ကိုယ် လူတော်တယောက်အဖြစ်သို့ ရောက်စေ
နိုင်၏။
၁၈။ အယူသည်းခြင်း။

အယူသည်းခြင်းသည် ကြောက်ခြင်း တမျိုးပင်ဖြစ်၍ ဉာဏ်ပညာနည်း
ခြင်း၏ အထိမ်းအမှတ်လည်းဖြစ်၏။ ကြီးပွားသော လူတို့သည် ပွင့်လင်း သော
သဘောရှိ၍ မည်သည့်အရာကိုမျှ မကြောက်တတ်ချေ။
၁၉။ အလုပ်အကိုင် အရွေးမှားခြင်း။
မိမိ မနှစ်သက်သော အလုပ်မျိုး၌ လုပ်ကိုင်မိသူတယောက်သည် ထိပ်တန်း
သို့ ရောက်အောင် မကြီးပွားနိုင်ချေ။ ထို့ကြောင့် စိတ်ရောကိုယ်ပါ သဲသဲမဲမဲ
လုပ်ကိုင်နိုင်သော အလုပ်အကိုင်မျိုးကို ရွေးချယ်လုပ်ကိုင်သင့်၏။
၂ဝ။ စူးစိုက်အားထုတ်လုပ်ကိုင်ခြင်း။

တခုသောအလုပ်၌ စူးစိုက်ခြင်းမရှိဘဲ “အစုံခေါက်မိသော လူတယောက်
သည် မည်သည့်အလုပ်တွင်မျှ မကြီးပွားဘဲ ရှိတတ်၏။ တခုတည်းသော
ရည်မှန်းချက်ထား၍ ထိုတခုတည်းတွင် စိတ်အားရှိသမျှ အားစိုက်လုပ်ကိုင်ရမည်။
၂၁။ အရမ်းသုံးဖြုန်းတတ်သော အလေ့ရှိခြင်း။

အရမ်း သုံးဖြုန်းတတ်သော သူသည် မွဲမည်ကို စိုးရိမ်ရသော ဘေးမှ မလွတ်
သောကြောင့် မကြီးပွားနိုင်ချေ။ ဝင်ငွေ၏ ရာခိုင်နှုန်း တချို့တဝက်ကို စုဆောင်း
နေတတ်သော အကျင့်တခုရှိရမည်။ လက်ထဲတွင် လက်ကျန်ငွေရှိသောသူသည် မွဲ
သွားမည်ကို ကြောက်ရွံ့နေရသော ဘေးမှ လွတ်မြောက်သည့်ပြင် အလုပ်အကိုင်
ကိုလည်း ရွေးချယ်နိုင်ခွင့်ရှိ၏။ လက်ကျန်ငွေ မရှိသော သူမူကား တွေ့ရာ အလုပ်
ကို လုပ်ရတတ်၏။
၂၂။ စိတ်အားထက်သန်ခြင်း မရှိခြင်း။
စိတ်အား ထက်သန်ခြင်းမရှိသော သူသည် သူတပါးတို့ ယုံကြည်အားထား
ခြင်းကို မဖြစ်စေနိုင်ချေ။ စိတ်အားထက်သန်ခြင်းသည် ကူးစက်ပျံ့နှံစေတတ်သော
သတ္တိရှိသည်ဖြစ်၍ အောင်မြင်ခြင်းအတွက် အလွန်တရာ အရေးကြီးပေ၏။
၂၃။ မတူလျှင် ဆန့်ကျင်သောစိတ် ဖြစ်ပေါ်တတ်ခြင်း။

များစွာသော
သူတို့သည်
ဘာသာရေး၌လည်းကောင်း၊
လူမျိုးရေး၌လည်းကောင်း၊ နိုင်ငံရေးဝါဒ၌လည်းကောင်း၊ မိမိနှင့်ကွဲလွဲသောသူတို့
ကို တွေ့ရသည့်အခါ ဆန့်ကျင်ဘက် ပဋိပက္ခ သဘောမျိုး ဖြစ်ပေါ်တတ်၏။ ထိုသူ
သည် မကြီးပွားတတ်ချေ။
၂၄။ လွန်ကျူးသော အလေ့အကျင့်ရှိခြင်း။

အစားကျူးခြင်း၊ အသောက်ကျူးခြင်း၊ ကာမရာဂ ကျူးခြင်း တို့သည်
ကြီးပွားရေးအတွက် ကြီးစွာသော အနှောင့်အယှက်ကြီးများ ဖြစ်ကြ၏။
၂၅။ သူတပါးနှင့် ဖက်စပ်လုပ်ကိုင်ရန် မတတ်နိုင်ခြင်း။
လူအချို့တို့သည် သူတပါးတို့နှင့် ဖက်စပ်လုပ်ကိုင်ရန် မတတ်နိုင်ခြင်း
အတွက်ကြောင့် ကြီးစွာသော အခွင့်အလမ်းများကို လက်လွတ်ကြရ၏။ ဤလို
လူမျိုးတို့အား လူတော်တို့က ရှောင်ကွင်းတတ်ကြ၏။
၂၆။ ကိုယ့်အစွမ်းကြောင့်မဟုတ်ဘဲ တန်ခိုးသတ္တိ ရရှိခြင်း။

ကိုယ်တိုင်ရှာကြံသော ငွေမဟုတ်ဘဲ မိဘများထံမှ အမွေအနှစ် ရရှိသော
သူဌေးသူကြွယ်တို့၏ သားသမီးများကို ဆိုလိုသည်။ ကိုယ့်အစွမ်းဖြင့် မဟုတ်ဘဲ
အချောင်ဆက်ခံရရှိသော
ငွေကြေး
တို့သည်
အောင်မြင်ခြင်းအတွက်
အနှောင့်အယှက်ဖြစ်တတ်၏။ အချောင်ရသော ငွေကြေးသည် မွဲခြင်းထက် ဆိုး
သေး၏။
၂၇။ မရိုးမဖြောင့်ခြင်း။

ရိုးသားဖြောင့်မတ်ခြင်းအတွက် အစားထိုးနိုင်သော အရာမရှိချေ။ မလွှဲမ
ရှောင်သာသဖြင့် တခါတရံ မရိုးမဖြောင့်ပြုမိသူတို့အဖို့မူကား မျှော်လင့်ချက် ရှိ
သေး၏။ သို့ရာတွင် တမင်တကာ မရိုးမဖြောင့် ပြုကျင့်တတ် သူတို့အဖို့မူကား
မျှော်လင့်ဖွယ်မရှိချေ။ ထိုသို့သော လူမျိုး သည် ခေတ္တခဏ ငွေရတတ်သော်လည်း
ထိုငွေသည် တည်မြဲခြင်း မရှိဘဲ နာမည်နှင့်တကွ လွတ်လပ်မှုပါ ဆုံးရှုံးတတ်လေ
သည်။
၂၈။ ပလွှားသော သဘောရှိခြင်း။
ကိုယ့်အကြောင်းကို အခါခပ်သိမ်း ထုတ်ဖော် ပြောပြခြင်းအားဖြင့် ပလွှား
သော သဘောရှိသူတို့မှာ သူတပါးတို့ စက်ဆုပ်ရွံရှာခြင်း ခံရတတ်၍ မကြီးပွား
တတ်ချေ။
၂၉။ စိတ်ကူးဉာဏ်မထုတ် အမှန်းအဆနှင့် အလုပ်လုပ်ခြင်း။

အပင်ပန်းခံ၍ စဉ်းစားစိတ်ကူးခြင်း မပြုလိုသဖြင့် ရော်ရမ်း မှန်းဆကာ စီမံ
တတ်သူတို့သည် မကြီးပွားတတ်ချေ။
၃ဝ။ အရင်းအနှီးချို့ငှဲ့ခြင်း။

လုံလောက်သောအရင်းအနှီး မရှိခြင်းသည် အလုပ်အကိုင် အခြေတကျ မရှိ
မီ ချွတ်ချော် မှားယွင်းသည့်အခါ အခြေပျက်တတ်၏။
၃၁။ ဤနေရာတွင် အထက်၌ ဖော်ပြပြီးသော ချွတ်ယွင်း ချက်မျိုးတို့မှတပါး
အခြားသောချွတ်ယွင်းချက်မျိုး သင်၌ တွေ့ရှိခဲ့လျှင် ထည့်သွင်းဖော်ပြရမည်။
အလုပ်အကိုင် အမျိုးမျိုးတို့၌ ဆုံးရှုံးရသော သူတို့ကို စစ်ဆေးလိုက်သည့်
အခါ အထက်ပါ ချွတ်ယွင်းချက် တခုခုသော်လည်းကောင်း၊ တခုထက် ပိုမို၍
သော်လည်းကောင်း၊ တွေ့ရမည်ဖြစ်၏။ သင့်ကိုယ်ကိုသင် စစ်တမ်းထုတ်ခြင်း
ထက် သင့်အကြောင်းကို ကောင်းကောင်းသိသည့် ရင်းနှီးသော မိတ်ဆွေတ
ယောက်ကို စစ်ဆေးစေလျှင် သာ၍ ကောင်းပေမည်။ များစွာသောသူတို့သည်
မိမိတို့အပြစ်ကို မိမိတို့ မမြင်တတ်ချေ။ သင်လည်း ထိုသို့သော လူမျိုးတယောက်
ဖြစ်ကောင်းဖြစ်ပေ လိမ့်မည်။

ကုန်စည် ဝတ္ထုပစ္စည်းရောင်းချသော ကုန်သည်သည် မိမိ၏ ကုန်စည်
အကြောင်းကို ကောင်းကောင်း သိနားလည်ရန် လိုသကဲ့သို့ မိမိ၏ အရည်အချင်း
ကို ရောင်းချလိုသူ တယောက်သည်လည်း မိမိကိုယ်ကိုမိမိ ကောင်းကောင်း သိ
နားလည်ဖို့ အရေးကြီး၏။ မိမိ၏ အပြစ်အနာအဆာများကို မိမိသိရှိမှသာလျှင်
ဖာထေးသည်ဖြစ်စေ၊ ဖျောက်ဖျက်သည်ဖြစ်စေ ပြုပြင် “ နိုင်ပေလိမ့်မည်။ ထူးကဲ
ကောင်းမွန်သော အချက်များရှိလျှင်လည်း ၎င်းတို့ကို “ဗန်းခင်း” ၍ ပြနိုင်ပေ
လိမ့်မည်။ ထို့ကြောင့် မိမိကိုယ်ကို မထောက်မညှာဘဲ မျက်စိကိုဖွင့်၍ ရဲရဲဝံ့ဝံ့
စစ်ဆေးတတ်ဖို့ အရေးကြီးလှ၏။
အလုပ်အကိုင် ရှာဖွေကြသူများသည် မိမိတို့၏ တန်ဖိုးကို ပိုင်ပိုင်နိုင်နိုင်,
တပ်တပ်အပ်အပ် ပိုင်းဖြတ်နိုင်ဖို့ အရေးကြီး၏။ လူတိုင်းသည် ငွေကိုများများကြီး
လိုချင်ကြသည်သာ ဖြစ်၏။
သို့သော် မိမိလိုသောငွေထက်ပို၍ ထိုက်တန်သောအရည်အချင်း မျိုးရှိမှ
တော်ချေမည်။ များစွာသောသူတို့သည် မိမိတို့ ထိက် တန်သည်ထက်ပို၍ လိုချင်
တတ်ကြ၏။ သူတပါး၌ အသုံးဝင်သော အရည်အချင်းမျိုးရှိ၍ ထိုအရည်အချင်းကို
သူတပါးတို့ အသုံးချချင်အောင် ပြုတတ်မှသာလျှင် “တန်ဖိုးရနိုင်၏။

မိမိကိုယ်ကို စစ်တမ်းထုတ်ရန်အချက်ကြီး ၈ ချက်

ကုန်သည်ကြီးများသည် မိမိတို့၏ ကုန်စည်များကို နှစ်စဉ် ရေတွက်
မှတ်သားရန် လိုသကဲ့သို့ လခစား အလုပ်သမားများ သည်လည်း မိမိတို့
အရည်အချင်းကို နှစ်စဉ် စစ်တမ်း တုတ်ရန်လို၏။ စစ်တမ်းထုတ်သည့်အခါ တနှစ်
ထက်တနှစ် ချွတ်ယွင်းချက်များလျော့သွား၍။ ကောင်းသောအချက်များတိုးပွား
လာထိုက်၏။ လူတို့မည်သည် ရှေ့သို့ တိုးသည်ဖြစ်စေ၊ နောက်သို့ ဆုတ်သည်ဖြစ်
စေ၊ ရပ်တန့်နေသည်ဖြစ်စေ ရှိတတ်ပေရာ သင်မူကား ရှေ့သို့တိုးသူတဦးဖြစ်
အောင် ကြိုးစားရမည်။ နှစ်စဉ် စစ်တမ်းထုတ်သည့်အခါ ရှေ့သို့တိုးလျှင် မည်မျှ
တိုးသည်ဟု သိနိုင်ပေလိမ့်မည်။ နှစ်ကုန်သောအခါ၌ စစ်တမ်းထုတ်၍ တိုးတက်
သော အချက်များ တွေ့ရသည့်အခါ၌ ရှေ့နှစ်စဉ် အဖို့တွင် မည်သည့်အချက်များ
ထပ်မံတိုးတက်အောင် ကြိုးစားမည်ဟု ပြဋ္ဌာန်းထားရမည်။ စစ်တမ်း ထုတ်သည့်
အခါ အောက်ပါ အချက်များအတိုင်း စစ်ဆေး၍ ရင်းနှီးသော မိတ်ဆွေတ
ယောက်၏ အကူအညီကို ရယူခဲ့လျှင် သာ၍ ကောင်းပေလိမ့်မည်။
၁။ ဤနှစ်အဖို့ ငါမှန်းထားသော ပန်းတိုင်သို့ ရောက်ပါ၏လော။ နှစ်စဉ်နှစ်
တိုင်း မည်မျှလောက် ခရီးရောက်အောင် ကြိုးစားမည်ဟု သတ်မှတ်ထားရမည်။
၂။ ငါသည် တတ်နိုင်သမျှ အစွမ်းကုန် အမှုထမ်းခဲ့ပါ၏လော။ ယခုထက်ပို၍
ကောင်းအောင် အမှုထမ်းဖို့ ဖြစ်နိုင်ပါသေး၏လော။
၃။ ငါသည်ယခုထက်ပို၍ အလုပ်လုပ်နိုင်ပါသေးသလော။

၄။ ငါသည် သူတပါးတို့နှင့် ချောမောညီညွတ်စွာ အမှု ထမ်းခဲ့ပါ၏လော။
၅။ ငါ၌ အလုပ်ကို အချိန် ရွှေ့ဆိုင်းတတ်သော အလေ့အကျင့်မျိုး ရှိပါ
သလော။

၆။ ငါသည် သူတပါးတို့နှစ်သက်ဖွယ်သော ဥပဓိရုပ်မျိုး… ရှိအောင် ကြိုးစား
ခဲ့ပါ၏လော။ ကြိုးစားလျှင် မည်မျှလောက် တိုးတက်ခြင်းရှိခဲ့ပါသနည်း။
၇။ ငါသည် အကြံအစည်တခုကို အဆုံးတိုင်ဆောင်ရွက်သည့် ဇွဲသတ္တိရှိခဲ့
ပါ၏လော။
၈။ ငါသည် လျင်မြန်စွာ ဆုံးဖြတ်ချက်ချနိုင်သော အစွမ်း သတ္တိရှိပါ၏လော။

၉။ ငါ၌ ရွံ့ကြောက်ခြင်း ခြောက်မျိုးအနက် မည်သည့် ရွံ့ကြောက်ခြင်းမျိုး ရှိ
ခဲ့ပါသနည်း။ [ရွံ့ကြောက်ခြင်း ခြောက်မျိုးကို နောက်တခန်းတွင် ဖော်ပြဦးမည်။]
၁ဝ။ ငါသည် စိုးရိမ်ခြင်း များလွန်းသလော၊ နည်းလွန်းသလော။

၁၁။ အခြားသူတို့နှင့် ဆက်ဆံရာတွင် ချောမောညီညွတ်ခြင်းရှိပါ၏လော။
ချောမောညီညွတ်ခြင်းမရှိခဲ့လျှင် ငါ၏အပြစ် လုံးလုံးဖြစ်သလော၊ တစိတ်တဒေသ
မျှသာ ဖြစ်သလော။
၁၂။ ငါသည် အလုပ်တခုတည်းတွင် စူးစူးစိုက်စိုက် လုပ်ကိုင်ခဲ့ပါ၏လော၊
သို့မဟုတ် အာရုံများခဲ့သလော။

၁၃။ ငါသည် ပွင့်လင်းသောသဘောရှိ၍ သူတပါးတို့၏ ကွဲလွဲချက်များကို
သည်းခံနိုင်ပါ၏လော။
၁၄။ အမှုထမ်းရာ၌ ငါသည်အရည်အချင်းကို
တိုးတက်အောင် စွမ်းဆောင်နိုင်ခဲ့ပါသနည်း။

မည်သို့သောနည်းဖြင့်

၁၅။ ငါ၌ လွန်ကျူးသော အလေ့အကျင့်မျိုး ရှိပါ သလော။

၁၆။ ငါသည် ပ,လွှားသောစိတ်မျိုးရှိကြောင်းကို အထင်အရှားဖြစ်စေ၊ မထင်
မရှားဖြစ်စေ ဖော်ပြမိသလော။
၁၇။ ငါသည် လုပ်ဖော်ကိုင်ဘက်များ၏ ကြည်ညိုရိုသေခြင်းခံရလောက်
အောင် ပြုမူပါ၏လော။
၁၈။ ငါ၏ ထင်မြင်ချက်များနှင့် ဆုံးဖြတ်ချက်များသည် မှန်းဆခြင်းအပေါ်၌
အခြေတည်ပါသလော၊ သို့တည်းမဟုတ် သေချာစွာ ပိုင်းခြားဝေဖန်ခြင်းနှင့်
ဆင်ခြင် စဉ်းစားတတ်ခြင်းတို့ အပေါ်၌ အခြေတည်ပါသလော။
၁၉။ ငါ၏ အချိန်ကိုလည်းကောင်း၊ အသုံးစရိတ်ကိုလည်းကောင်း၊ ဝင်ငွေကို
လည်းကောင်း တွက်ချက်တတ်သော အလေ့အကျင့်ရှိပါ၏လော။

၂ဝ။ အကျိုးရှိသော အလုပ်မျိုး၌ ကုန်သင့်သော အချိန်ကို အကျိုးမရှိသော
အလုပ်မျိုး၌ ဘယ်မျှလောက် ဖြုန်းတီးမိလေသနည်း။
၂၁။ ရှေးနှစ်အဖို့၌ တိုး၍ အလုပ်တွင်ကျယ်စေခြင်းငှာ ငါ၏ အချိန်ဖြုန်းတီး
ပုံ အလေ့အကျင့်များကို မည်ကဲ့သို့ပြုပြင် ပြောင်းလဲနိုင်ပါသေးသနည်း။
၂၂။ ငါ၏စိတ်ထဲ၌ မကျေနပ်သော အပြုအမူမျိုးကို ပြုမိပါသလော။

၂၃။ ငါ့အား ပေးထားသော လခငွေထက်ပို၍ တန်အောင် မည်သည့်နည်း
ဖြင့် ဆောင်ရွက်လုပ်ကိုင်ခဲ့ပါသနည်း။
၂၄။ ငါသည် မည်သူ့အား မည်သည့်နည်းဖြင့် မတရားသဖြင့် ပြုကျင့်ခဲ့မိလေ
သနည်း။

၂၅။ ငါလုပ်သော အလုပ်ကို ငါကိုယ်တိုင်အလုပ်ရှင်ဖြစ်ခဲ့လျှင် ကျေနပ်
လောက်ပါ၏လော။
၂၆။ ငါသည် ငါနှင့်လျော်သော အလုပ်အကိုင်မျိုးတွင် လုပ်ကိုင်လျက် ရှိ
ပါ၏လော။
၂၇။ အလုပ်ရှင်သည် ငါ၏အလုပ်ကို ကျေနပ်ခြင်းရှိပါ၏လော။ မကျေနပ်ခဲ့
လျှင် ဘယ်အတွက် မကျေနပ်လေသနည်း။

၂၈။ ထမြောက်အောင်မြင်ရေး နည်းစနစ်များဖြင့် ငါ့ ကိုယ်ကို စစ်ဆေး
လိုက်သည့်အခါ ဘယ်သို့သော အခြေအနေ၌ ရှိပါသနည်း။ ဤနေရာ၌ ရင်းနှီး
သော မိတ်ဆွေတယောက်၏ အကူအညီဖြင့် မထောက်မညှာ မှန်ကန်စွာ
စစ်ဆေး၍ တော်သည်၊ ညံ့သည်၊ အသင့်အတင့်ရှိသည် စသည်ဖြင့် ဆုံးဖြတ်ရ
မည်။
ဤအခန်းတွင် ဖော်ပြပါရှိသော အကြောင်းအရာများကို ဖတ်ရှုဆင်ခြင်
သုံးသပ်ပြီးပြီဖြစ်၍ သင်သည် သင်၏ အရည်အချည်းကို ရောင်းချရန်အတွက်
လက်တွေ့ ဆောင်ရွက်ဖို့ အစီအစဉ်တခု ရေးဆွဲရန် အသင့်ရှိလောက်ပေပြီ။
အစီအစဉ် ရေးဆွဲပုံ စည်းကမ်း နည်းလမ်းများကို လည်းကောင်း၊ ခေါင်းဆောင်
တို့၌ လိုအပ်သော အရည်အချင်းများကို လည်းကောင်း၊ မအောင်မြင်သော
ခေါင်းဆောင်တို့၏ ချွတ်ယွင်းချက်များကို လည်းကောင်း၊ အလုပ်အကိုင်အမျိုးမျိုး
တို့တွင် မအောင်မြင်တတ်သော လူတို့၏ ချွတ်ယွင်းချက်များကိုလည်းကောင်း၊
ကိုယ့်ကိုယ်ကို စစ်ကမ်းထုတ်ရမည့် မေးခွန်းပုစ္ဆာ များကိုလည်းကောင်း ဤအခန်း
တွင် စုံလင်စွာ ဖော်ပြခဲ့ပြီးပေပြီ။
ဖော်ပြခဲ့ပြီးသော စည်းကမ်း နည်းလမ်းများကို ကောင်းကောင်းကြီး
နားလည်၍ ကိုယ်ပိုင်ဖြစ်သည့်တိုင်အောင် အထပ်ထပ် ဆင်ခြင်သုံးသပ်ခဲ့လျှင်
သင်၏ အရည်အချင်းကို အဖိုးကောင်းကောင်းရအောင် ရောင်းချတတ်ရုံမက
အခြားသူတို့၏ အရည်အချင်းများကို ခွဲခြမ်းစိတ်ဖြာ တိုင်းထွာ ဆင်ခြင်ရာ၌လည်း
အထောက်အပံ့ဖြစ်ပေလိမ့်မည်။ ထို့ကြောင့် အထက်ပါ စစ်ဆေးချက်များသည်
အရည်အချင်းရောင်းချသည့် အလုပ်သမားများအတွက်သာမက သူတပါးတို့၏
အရည်အချင်းကို ဝယ်ယူသော အလုပ်ရှင်များအတွက်လည်း များစွာအသုံးဝင်ပေ
လိမ့်မည်။
https://t.me/mmebooks

အခန်း - ၇
ဆုံးဖြတ်ခြင်း

ကြီးပွားရေးအတွက် သတ္တမခြေလှမ်း
အမေရိကန်ပြည်၌ ကြီးပွားချမ်းသာမှုကို ပညာရပ်တခုအနေဖြင့် လေ့လာ
လိုက်စားခဲ့သော ဆရာကြီးတဦးသည် မကြီးပွားနိုင်သော သူပေါင်း ၂၅,ဝဝဝ တို့
ကို ချဉ်းကပ် စစ်ဆေးစုံစမ်းခဲ့ဖူးရာ ရှေ့ပိုင်းတွင် ဖော်ပြခဲ့သည့် မကြီးပွားစေနိုင်
သော အချက်ကြီး ၃၀ တို့အနက် “မဆုံးဖြတ်နိုင်ခြင်း တည်းဟူသော
ချွတ်ယွင်းချက်သည် စာရင်း၏ထိပ်တွင်ရောက်နေကြောင်း တွေ့ရှိရဖူးလေသည်။
ဆိုလိုရင်းကား ထိုချွတ်ယွင်းချက်ကြောင့် ကြီးပွားထွန်းကားခြင်းသို့ မရောက်ရ
သော လူတို့၏ အရေအတွက်သည် အလွန်များပြားလှသည်ဟု အဓိပ္ပာယ်ရှိ၏။
ဆုံးဖြတ်နိုင်သော အရည်အချင်းမရှိခြင်းနှင့် တခုသော အလုပ်ကို အချိန်
ရွှေ့ဆိုင်းတတ်ခြင်းတို့သည် အတူတူပင် ဖြစ်လေရာ ၎င်းချွတ်ယွင်းချက်သည် များ
စွာသော သူတို့၌ အနည်းနှင့် အများရှိတတ်၏။ အလုပ်တခု လုပ်ရန်ရှိလျှင် အမျိုး
မျိုး ဆင်ခြေတို့ဖြင့် အချိန်ဆွဲနေပြီးလျှင် မလုပ်ဘဲ မဖြစ်နိုင်သည့်နောက်ဆုံးအချိန်
ရောက်ခါမှ လုပ်ချင်တတ်ကြ၏။ ပျင်းရိဖွယ် ကောင်းသော အလုပ်ပင် ဖြစ်
လင့်ကစား အချိန်ဆွဲ၍မထားဘဲ ပြီးဆုံးခြင်းသို့ ရောက်အောင် ချက်ချင်းထ၍
ဆောင်ရွက်တတ် သော ဝါသနာရှိသူတို့သည် ကြီးပွားရေးဘက်သို့ မျက်နှာမူလျက်
ရှိသူများဖြစ်ကြ၏။ ကြီးပွားစေတတ်သော ဝါသနာကောင်းနှင့် မွေးဖွားလာသော
သူများဟူ၍ ဆိုထိုက်ပေသည်။ သင်သည် ဤစာအုပ်ကို ဖတ်ရှုပြီး၍ ၎င်းတွင်
ဖော်ပြပါရှိ သော နည်းစနစ်များအတိုင်း လိုက်နာလေ့ကျင့်ရန် ပြင်ဆင်သောအခါ
မိမိ၌ လျင်မြန်စွာ ဆုံးဖြတ်နိုင်သော အရည်အချင်းမျိုး ရှိ,မရှိအကြောင်းကို
စမ်းသပ်ရန် အခွင့်ရပေလိမ့်မည်။ အထက်တွင် ဖော်ပြခဲ့သော ဆရာကြီးသည်
လောက၌ မကြီးပွားသော လူများနှင့် ကြီးပွားထွန်းကားခြင်းသို့ ရောက်ခဲ့သူပေါင်း
ထောင်သောင်းတို့ကို နှစ်ပေါင်းများစွာ ချဉ်းကပ်မေးမြန်း စုံစမ်းစစ်ဆေးကြည့်ခဲ့ဖူး
ရာ ဒေါ်လာတသန်းကျော်အောင် ကြွယ်ဝခြင်းသို့ ရောက်ကြခဲ့သူဟူသမျှတို့သည်
လျင်မြန်စွာ ဆုံးဖြတ်တတ်သော အရည်အချင်းမျိုး ရှိကြသူချည်းသာ ဖြစ်ကြောင်း
တွေ့ခဲ့ရလေသည်။ ထိုသူတို့သည် ဆုံးဖြတ်ရသော နေရာတွင် အလွန်လျင်မြန်၍
ထိုဆုံးဖြတ်ချက်ကို ပြောင်းလဲရမည့် နေရာတွင် အလွန်နှေးကွေးကြောင်း တွေ့
ရ၏။

မကြီးပွားသော သူတို့မူကား တစုံတခုကို ဆုံးဖြတ်ရန် အလွန်နှေးကွေး
လှ၍ အထမမြောက်သည်နှင့် တပြိုင်နက် အလွန်ပြောင်းလဲလွယ်၍ မကြာခဏ
လည်း ပြောင်းလဲတတ်ကြလေသည်။
မိုတာကား သူဌေးကြီး မစ္စတာဖို့သည် မိမိဆုံးဖြတ်ချက်ချထားသော ကိစ္စတ
ခုကို မည်သူပြော၍မျှ မပြောင်းလဲဘဲ ထားတတ်သောဝါသနာရှိသည့်အတွက်
ကြောင့် ခေါင်းမာသည်ဟူ၍ပင် စွပ်စွဲခြင်းခံရ၏။ စင်စစ်သော်ကား ထိုဝါသနာ
သည် ၎င်းသူဌေးကြီး၏ ကြီးပွားထွန်းကားရေးတွင် အလွန်ကြီးမား လှသော
အထောက်အပံ့ကြီး ဖြစ်၏။

စီးပွား မဖြစ်နိုင်သော သူတို့သည် အများအားဖြင့် သူ တပါးတို့၏
ထင်မြင်ချက်ကို အရေးလုပ်တတ်လွန်းသူများ ဖြစ်ချေသည်။ ထိုသူသည် ကိုယ်ပိုင်
ဉာဏ်ကိုအသုံးမပြုဘဲ မည်သူ မည်ကဲ့သို့ ပြောသည်။ မည်သည့် သတင်းစာက
မည်သို့ကဲ့ရဲ့ ရှုတ်ချရေးသားလိမ့်မည် စသည်ဖြင့် သူတပါးတို့၏ ထင်မြင်ချက်ကို
အားကိုးတတ်သူများ ဖြစ်ကြလေသည်။ ထင်မြင်ချက် မည်သည် လောက၌ အပေါ
ဆုံးသော အရာဝတ္ထုဖြစ်၏။ သင်လက်ခံလိုခဲ့လျှင် သင့်အကြောင်းကို အခမဲ့
ထင်မြင်ချက်ကို - ပေးကြမည့်သူ အမြောက်အမြားရှိကြ၏။ သင်သည် အရေးကြီး
သော ကိစ္စတခုကို ဆုံးဖြတ်ရာ၌ အခြားသူတို့၏ ထင်မြင်ချက်ကို အလေးဂရုပြုနေ
ခဲ့လျှင် မည်သည့်လုပ်ငန်းဆောင်တာ ကိုမျှ ထမြောက် အောင်မြင်ခြင်း မရှိနိုင်ချေ။
သင်၏ ဆန္ဒကို ငွေဖြစ်အောင် ပြုလုပ်မှုကိစ္စကိုမူကား ပေယျာလကံထားလိုက် ပေ
ဦးလော့။
သူတပါးတို့၏ ထင်မြင်ချက်ကို အလေးဂရုပြုနေသော သူသည် ပြင်းစွာ
သော ကိုယ်ပိုင်ဆန္ဒ မရှိနိုင်ချေ။
ဤစာအုပ်တွင် ဖော်ပြပါရှိသော နည်းစနစ်များအတိုင်း လိုက်နာလေ့ကျင့်
ရန် အစပြုသောအခါ သင်၏ကိစ္စကို သင်၏ သဘောအတိုင်း ဆုံးဖြတ်ပါလေ။
ဖော်ပြခဲ့ပြီးသော “ဗိုလ်တစု မှတပါး မည်သူအားမျှ တိုင်ပင်နှီးနှောခြင်း မပြုလေ
နှင့်၊ “ဗိုလ်တစု” ကိုရွေးချယ်ရာ၌ သင်၏ရည်ရွယ်ချက်ကို ကောင်းစွာ နားလည်၍
အစဉ်အမြဲ ထောက်ခံအားပေးမည့် သူများကိုသာ ရွေးချယ်ထားဖို့ အထူးသတိပြု
ပါလေ။
ရင်းနှီးသော မိတ်ဆွေများနှင့် ဆွေမျိုးဉာတိများသည် ထင်မြင်ချက်များ ပေး
ကြခြင်းအားဖြင့်ဖြစ်စေ၊ ရယ်ရွှင်လိုသော သဘောနှင့် ပြက်ရယ်လှောင်ပြောင်
ပြောဆိုကြခြင်း အားဖြင့် ဖြစ်စေ သင်၏ အကြံအစည်ကို ပျက်စေဖို့ မရည်ရွယ်ဘဲ
လျက် ပျက်စီးစေတတ်ကြလေသည်။ မိမိကိုယ်ကို ညံ့ဖျင်းသည်ဟု စွဲမြဲမှတ်ယူ
တတ်ကြသူများသည် မသိနားမလည်သော သူတို့က ဆန့်ကျင်ဘက် ထင်မြင်ချက်

မျိုးပေးခြင်း အားဖြင့် ဖြစ်စေ၊ ပြက်ရယ် လှောင်ပြောင် ပြုလုပ်ခြင်းအားဖြင့် ဖြစ်
စေ မိမိတို့၏ အကြံအစည် ပျက်စီးခြင်း ခံရတတ်လေသည်။
သင်၌ ကိုယ်ပိုင်ဦးနှောက်၊ ကိုယ်ပိုင်စိတ် ရှိ၏။ ၎င်းကို အသုံးပြု၍ သင်
ကိုယ်တိုင် ဆုံးဖြတ်လေလော့။ သိလိုသော အချက်များ မပြည့်စုံသေးသဖြင့်
မေးမြန်းစုံစမ်းရန် လိုခဲ့ပါလျှင် သင်၏ အကြံအစည်ကို ထုတ်ဖော်ပြောခြင်းမပြုဘဲ
မေးမြန်း စုံစမ်းခြင်း ပြုလေလော့။

အကြားအမြင် ဗဟုသုတ နည်းပါးသော သူတို့သည် မိမိ သိရှိထားသည့်
အနည်းငယ်မျှသော အရာကလေးကို အများကြီးဟူ၍ သူတပါးကို အထင်ရောက်
စေလိုတတ်ကြ၏။ ရေမပြည့်သောအိုးသည် ဘောင်ဘင်ခတ်သည် ဆိုသော စကား
အတိုင်း ထိုသူမျိုးတို့သည် နားကိုအသုံးမပြုဘဲ ပါးစပ်ကိုသာ အသုံးပြု၍ များစွာ
စကားပြောလိုတတ်ကြ၏။ လျင်မြန်စွာ ဆုံးဖြတ်တတ်သော အလေ့အကျင့်ကို
အလိုရှိခဲ့လျှင် နားနှင့် မျက်စိကိုဖွင့်ထား၍ ပါးစပ်ပိတ်ထားလေလော့။ စကားများ
သော သူတို့သည် စကားပြောခြင်းမှတပါး အခြား အလုပ် မလုပ်တတ်ကြချေ။ နား
ထက် ပါးစပ်ကို ပို၍အသုံးပြုသောသူတို့သည် ဗဟုသုတရစေမည့် အခွင့်အရေး
များ လက်လွတ်တတ်သည့်အပြင် မိမိ၏ အကြံအစည်ကို သူတပါးအား ထုတ်ဖော်
ပြောဆိုမိခြင်းအားဖြင့် သူတပါးတို့က မနာလို သဖြင့် အနှောင့်အယှက်ပြုခြင်း ခံ
ရတတ်လေသည်။
“နားကြီး, မျက်စိကြီး” တို့၏ရှေ့ စကားပြောမိသော အခါတိုင်း သင့်၌ ပညာ
အဘယ်မျှလောက်သာရှိ၍ အဘယ်မျှ ချွတ်ယွင်းနေသည်ကို ထိုသူတို့အား
ထုတ်ဖော်ပြသရာရောက် လေသည်။ စင်စစ် ဉာဏ်ပညာကြီးသော သူတို့သည် မိမိ
တို့၏ ဉာဏ်ကိုထုတ်ဖော်၍ မပြခြင်း၊ နှုတ်ဆိတ်ခြင်းတို့ဖြင့် ထင်ရှား ပေ၏။
သင်နှင့် ပေါင်းသင်းဆက်ဆံနေသော လူတို့သည် သင်၏ နည်းတူ
“စီးပွားဖြစ်”မှု အခွင့်အလမ်းကို ရှာဖွေနေကြကြောင်း သတိမမေ့လေနှင့်။ သင်၏
အကြံအစည်တို့ကို လူတိုင်းအား ထုတ်ဖော်ပြောဆိုမိပါမူ တယောက်ယောက်က
သင်၏ဉာဏ်ကို အသုံးပြု၍ သင်၏အလုပ်ကို ဦးအောင် ဆောင်ရွက်သွားသဖြင့်
ငေးလျက် ကျန်ရစ်တတ်လေသည်။

ထို့ကြောင့် နားနှင့်မျက်စိတို့ကို ဖွင့်ထား၍ ပါးစပ်ကို ပိတ်ထားရန် ရှေးဦးစွာ
ဆုံးဖြတ်ချက်ချလေလော့။
ဤ အကြံပေးချက်ကို လိုက်နာဖို့ သတိဖြစ်စေခြင်းငှာ အောက်ပါ
စာကြောင်းကို စာလုံးကြီးနှင့် ရေးကူး၍ နေ့စဉ် မြင်နိုင်လောက်သော နေရာ၌
ကပ်ထားပါလေ။

“သင့် အကြံအစည်ကို တလောကလုံးအား ထုတ်ဖော်၍မပြောမီ ရှေးဦးစွာ
လုပ်၍ပြလော့။”

ဆုံးဖြတ်ချက်တခုပေါ်တွင် အသက်တည်၍ နေခြင်း
ဆုံးဖြတ်ချက်တခု၏ တန်ဖိုးသည် ဆုံးဖြတ်ချက်ချရသော သတ္တိအပေါ်တွင်
တည်လျက်ရှိ၏။ လောက၌ အဖိုးတန်သော လူကြီးတို့၏ ဆုံးဖြတ်ချက်ကြီး
များသည် အသက်သေရလောက် သည်အထိ စွန့်စားဆုံးဖြတ်ကြရ၏။

အမေရိကန်သမ္မတ အာဗျဟန်လင်ကွန်းသည် အမေရိကန် ပြည်ရှိ ကပ္ပလီ
လူမျိုးများအား လွတ်လပ်ခြင်းပေးသော ကြေညာစာတမ်းကို ထုတ်ပြန်ကြေညာ
ရန် ဆုံးဖြတ်ချက်ချလိုက်သည့်အခါ နိုင်ငံရေးနှင့် ပတ်သက်၍ မိမိအား ထောက်ခံ
အားပေးလာခဲ့သော မိတ်ဆွေများက မိမိအား စွန့်လွှတ်ကြလိမ့်မည်ဟု သိရှိ၏။
ထိုကြေညာချက်အတိုင်း ဆောင်ရွက်လုပ်ကိုင်ခြင်းအားဖြင့်လည်း စစ်မြေပြင်၌
ထောင်သောင်းမကသော လူတို့သည် အသက်ဆုံးရှုံးကြရမည်ဟူ၍လည်း သိရှိ၏။
နောက်ဆုံး၌ လင်ကွန်းကိုယ်တိုင်လည်း အသက်ဆုံးရှုံးခြင်း ခံရ၏။ ကြီးစွာသော
သတ္တိ လိုအပ်သည့် ဆုံးဖြတ်ချက်ကြီးပေတည်း။
ကမ္ဘာ့ပညာရှိကြီး တဦးဖြစ်သော ဆိုကရေတီသည် မိမိ၏ အယူဝါဒကို
စွန့်လွှတ်မည့်အစား အဆိပ်ကိုသောက်ရန် ဆုံးဖြတ်ချက်ချခြင်းသည် ကြီးစွာသော
သတ္တိ လိုအပ်သည့် ကိစ္စဖြစ်၍ ထိုပုဂ္ဂိုလ်ကြီးသည် လူအသီးသီး၌ မိမိသဘော
အတိုင်း နှစ်သက်ရာ ဝါဒကိုယူနိုင်ဖို့ လွတ်လပ်ခွင့်ရထိုက်ကြောင်းကို လွန်ခဲ့သော
နှစ်ပေါင်း ၃,ဝဝဝ ခန့်ကတည်းက အတိုက်အခံပြုလုပ်ဖော်ပြခဲ့၏။
သိဒ္ဓတ္ထကုမာရ မင်းသားသည် ယသော်ဓယာ၊ ရာဟုလာတို့ နှင့်တကွ
ထီးနန်းစည်းစိမ်ကို စွန့်ပစ်၍ တောထွက်တော်မူသောအခါ၌ အစား၊ အဝတ်၊
အနေအထိုင်မှစ၍ ကြီးစွာသော ဆင်းရဲဒုက္ခတို့နှင့် တွေ့ကြုံရလိမ့်မည်ဟု သိ၏။
သို့သော်လည်း သဗ္ဗညုတဉာဏ်တော်ကို အလိုရှိခြင်းအားဖြင့် စည်းစိမ် သုခ တို့ကို
စွန့်၍ ဒုက္ခဆင်းရဲ အမျိုးမျိုးတို့ကိုခံရန် ဆုံးဖြတ်တော် မူ၏။ လေးသင်္ချေနှင့် ကမ္ဘာ
တသိန်း ဖြည့်ကျင့်တော်မူရသော ပါရမီတော်ကို ထားဘိဦး။ ထိုနောက်ဆုံးသော
ဘဝ၌ သားမယားနှင့်တကွ မင်းသားတို့၏ စည်းစိမ်ကို စွန့်လွှတ်၍ တယောက်
ထီးတည်း တောကြီးထဲသို့ ထွက်သွားတော်မူနိုင်သော သတ္တိပင်လျှင် ကြည်ညို၍
မဆုံးနိုင်ဖြစ်လောက်သင့်၏။
မိမိမှန်းထားသော ရည်ရွယ်ချက်သည် မြင့်မြတ် ကြီးကျယ်သလောက်
ရက်ရက်စက်စက် စွန့်လွှတ်၍ အနစ်နာခံရန် လို၏၊ သဗ္ဗညုတ ဉာဏ်တော်ကို

အလိုရှိသော ကိုယ်တော်မြတ်သည် အကြီးကျယ်ဆုံး အနစ်နာခံဖို့ ဆုံးဖြတ်ရန်လို
ခဲ့၏။ မဂ်ဉာဏ် ဖိုလ်ဉာဏ်ကို အလိုရှိသော ပုဂ္ဂိုလ်သည် ဒုတိယတန်းစား
ကြီးကျယ်သော မှန်းရွယ်ချက် ဖြစ်သောကြောင့် ဒုတိယတန်းစား အနစ်နာခံဖို့
ဆုံးဖြတ်ရန်လို၏။ သူဌေးဖြစ်လိုသောပုဂ္ဂိုလ်သည် တတိယတန်းစား၊ စတုတ္ထ
တန်း ဖြစ်သော နစ်နာချက်မျိုးကို ခံနိုင်ဖို့ ဆုံးဖြတ်ရန်လို၏။ မည်သို့ပင်ဖြစ်စေ ပိုင်
ပိုင်,နိုင်နိုင် လျင်မြန်စွာ ဆုံးဖြတ်ချက် ချနိုင်သောသူတို့သည် မိမိတို့လိုအပ်သော
အရာတို့ကို ရကြသည်သာလျှင်ဖြစ်၏။ မည်သည့်ဌာန၌ဖြစ်စေ အထွတ်အထိပ်သို့
ရောက်ကြသော သူတို့သည် ဆုံးဖြတ်ချက်ချနိုင်၍ ထိုဆုံးဖြတ်ချက်အတိုင်း
မဆုတ်မနစ်
လိုက်နာဆောင်ရွက်သူများဖြစ်ကြ၏။
ထိုအကြောင်းကြောင့်
အကြင်သူတို့သည် အထွတ်အထိပ်သို့ ရောက်ကြခြင်းဖြစ်၏။ လောကကြီးသည်
ကြီးစွာသော ဆန္ဒဖြင့် ပိုင်ပိုင်နိုင်နိုင်ဆုံးဖြတ်နိုင်သော ပုဂ္ဂိုလ်တို့အဖို့ ဖယ်ရှား၍
နေရာ ပေးရ၏။
ပိုင်ပိုင်နိုင်နိုင်
မဆုံးဖြတ်နိုင်ဘဲ
ယီးတီးယားတားရှိသောစိတ်မျိုးသည်
ငယ်ရွယ်စဉ်မှစ၍ အကျင့်ပါလာတတ်၏။ အကြင်သူသည် အောက်တန်း,
အလယ်တန်း,
အထက်တန်းမှစ၍
ကောလိပ်
ကျောင်းသို့
တိုင်အောင်
ယီးတီးယားတားရှိသော
စိတ်မျိုးဖြင့်
တလျောက်လုံး
လာခဲ့တတ်၏။
ယီးတီးယားတားရှိသော စိတ်မျိုးကို ပယ်ဖျက်၍ ပိုင်နိုင်ကြံ့ခိုင်သော စိတ်မျိုးဖြစ်
ပေါ် လာအောင် ကျောင်းများ၌ လေ့ကျင့်ပြုပြင်၍ပေးရန် မစီမံကြ သေးခြင်းမှာ
ခေတ်ကာလ ပညာသင်ကြားခြင်း နည်းစနစ်၏ ချွတ်ယွင်းချက်ကြီး တခုပေ
တည်း။

ဤအကြောင်းကိုသိနားလည်၍ တိုင်းသူ ပြည်သားများကို ကျောင်းသား
အရွယ်မှစ၍ ကြံ့ခိုင်ပိုင်နိုင်သော စိတ်မျိုး ဖြစ်ပေါ်လာအောင် လေ့ကျင့်ပေးဖို့ စီမံ
ပေးရန် သတိရကြသော အချိန်တွင် ကျွန်ုပ်တို့၏ တိုင်းပြည်သည် ထိုး၍ တင်လိုက်
သကဲ့သို့ လျင်မြန်စွာ ကြီးပွားထွန်းကားသော အခြေသို့ ရောက်ရပေ လိမ့်မည်။
ရေးခြင်း၊ ဖတ်ခြင်း၊ ဂဏန်းတွက်တတ်ခြင်း စသော ပညာရပ်တို့သာမက
ကြံ့ခိုင်ပိုင်နိုင်သော စိတ်သဘောမျိုး ဖြစ်ပေါ်အောင် အလေ့အကျင့်တွင်လည်း
အောင်လက်မှတ် ရမှသာ အထက်တန်းသို့တင်ပေးရန် စီမံထားရှိပါမှ တတိုင်းပြည်
လုံး လျင်မြန်စွာ ကြီးပွားထွန်းကား နိုင်ပေလိမ့်မည်။
ခေတ်ကာလပညာသင်ကြားခြင်း
နည်းစနစ်၏
ချွတ်ယွင်းမှုကြောင့်
ကျောင်းသားများသည် ကျောင်း၌ နေစဉ် အခါကတည်းက မည်သည့်
အလုပ်အကိုင်မျိုးဖြင့် အသက်မွေးမည်ဟု ဆုံးဖြတ်ရန် မတတ်နိုင်ဘဲ ကျောင်းမှ
ထွက်ပြီးသောအခါမှ သင့်တော်ရာ အလုပ်အကိုင်ကို ရှာဖွေလုပ်ကိုင်ကြရလေ
သည်။ အလွယ်ကူဆုံး အလုပ်အကိုင်မှာ လခစား စာရေးအလုပ်ပင် ဖြစ်ရကား
ကျောင်းမှထွက်လာသူ ရာခိုင်နှုန်း ၉ဝကျော်ခန့်တို့သည် အစိုးရ ဘက်၌

လည်းကောင်း၊ ကုမ္ပဏီ အလုပ်တိုက်များ၌ လည်းကောင်း စာရေးစာချီ အလုပ်
မျိုး၌သာ ဝင်ရောက်လုပ်ကိုင် တတ်ကြလေသည်။ ထိုသူတို့သည် အလုပ်အကိုင်
တခုကို ကိုယ်တိုင်ရွေးချယ် ဆုံးဖြတ်တတ်သော အလေ့အကျင့်မရှိကြသည်ဖြစ်၍
ကံပစ်ချရာ အတိုင်း၊ လစ်လပ်သောနေရာတခုခု၌ လုပ်ကိုင်ကြရခြင်း ဖြစ်လေ
သည်။
ပိုင်ပိုင်နိုင်နိုင် ဆုံးဖြတ်နိုင်ခြင်းတည်းဟူသော အရည်အချင်း ရှိရန်မှာ ကြီး
စွာသော သတ္တိရှိဖို့လို၏။ မည်သည့် အလုပ်အကိုင်မျိုးကိုမှ လုပ်ကိုင်မည်ဟူ၍
ဆုံးဖြတ်နိုင်သောသူ တယောက်သည် မိမိလိုအပ်သောအရာကို ရရမည်သာ
ဖြစ်၏။ မြတ်စွာဘုရားသည် သဗ္ဗညုတဉာဏ်တော်ကို အလိုရှိသကဲ့သို့ အကြင်သူ
တယောက်သည် ကြီးပွားချမ်းသာမှုကို ထက်သန်ပြင်းပြစွာ ဆန္ဒဖြင့် အလိုရှိခဲ့ပါမူ
ဧကန်မုချ ရလိမ့်မည်ဟူ၍ စိတ်ချယုံကြည်ပါလေ။

အခန်း - ၈
ဇွဲကောင်းခြင်း

ကြီးပွားရေးအတွက် အဋ္ဌမခြေလှမ်း
ဆန္ဒကိုငွေဖြစ်အောင်
စွမ်းဆောင်ရေး
ကိစ္စ၌
ဇွဲကောင်းခြင်းသည်
အလွန်တရာ အရေးတကြီး လိုအပ်သော အချက် ဖြစ်၏။ ဇွဲကောင်းခြင်း၏ အရင်း
မူလမှာ စိတ်၏ တန်ခိုးသတ္တိ ကြီးမားခြင်းပင် ဖြစ်လေသည်။

ပြင်းထန်သော (ဆန္ဒိဒ္ဓိပါဒ်) တန်ခိုးသတ္တိ ကြီးမားသော စိတ် (စိတ္တိဒ္ဓိပါဒ်)
နှင့် ပူးပေါင်း တွဲဖက်မိသောအခါ မည်သည့် အခက်အခဲမျိုးကိုမဆို တွန်းလှန်
ဖြိုဖျက်နိုင်လေသည်။ အမွေရသော ပစ္စည်းမဟုတ်ဘဲ၊ ကိုယ့်စွမ်းဖြင့် ပစ္စည်းဥစ္စာ
မြောက်မြားစွာကို ရှာကြံစုဆောင်းမိသော သူတို့သည် မထောက်မညှာ ရက်စက်
စွာ ပြုမူတတ်သောသူများ ဟူ၍ ခေါ်ဝေါ် သမုတ်ခြင်း ခံရတတ်လေသည်။ စင်စစ်
သော်ကား ထိုသူတို့သည် ရက်စက်လှသောကြောင့်မဟုတ်။ တန်ခိုးအင်အား
ကြီးမားသော စိတ်ကို ပြင်းထန်သော ဆန္ဒဖြင့် ပူးတွဲပေါင်းစပ်၍ မိမိတို့ မှန်းရွယ်
ထားသော ပန်းတုံးတိုင်သို့ မရောက်မချင်း စူးစူးစိုက်စိုက် သွားတတ် ကြခြင်းမျှ
သာ ဖြစ်လေသည်။
များစွာသော လူတို့သည် အတိုက်အခံ အနှောင့်အယှက် တို့နှင့် တွေ့ရ
သည်နှင့် တပြိုင်နက် မိမိတို့၏ ရည်မှန်းချက်ကို တခါတည်းစွန့်လွှတ်၍
လက်လျှော့တတ်ကြလေသည်။
အနည်းငယ်မျှသော
သူတို့သာလျှင်
အနှောင့်အယှက်အဖျက်အဆီးများနှင့်
တွေ့ရသော်လည်း
လက်မလျှော့ဘဲ
ပန်းတုံးတိုင်သို့ မရောက်မချင်း တခုတည်းသော စိတ်အာရုံဖြင့် ဖြောင့်ဖြောင့်ကြီး
တန်းကာ သွားတတ်ကြလေသည်။ ထိုသူတို့ သည်ကား ဟင်နရီဖို့၊ ကာနက်ဂျီ၊
ရော့ဖဲလား စသော ကမ္ဘာကျော် သူဌေးကြီးများ ဖြစ်လာကြလေသည်။
ဇွဲကောင်းခြင်းတည်းဟူသော သတ္တိသည် ပင်ကိုယ်အားဖြင့် တောက်ပ
ထက်မြက်သော အရည်အချင်းမျိုး မဟုတ်သော်လည်း အုတ်တိုက်တည်ဆောက်
ရာတွင် အင်္ဂတေသည် အရေးကြီးဘိသကဲ့သို့ ကြီးပွားတိုးတက်ရေးတွင်လည်း ဇွဲ
ကောင်းခြင်းသည် အရေးကြီးလှပေသည်။
ဓနဥစ္စာ ပေါကြွယ်ဝသည်တိုင်အောင် ရှာဖွေ စုဆောင်းခြင်းတည်းဟူသော
အလုပ်သည်ကား ဤစာအုပ်များတွင် ဖော်ပြပါရှိသော နည်းစနစ် ၁၃ ရပ်လုံးကို

လိုက်နာလေ့ကျင့်ရန်လိုပေ၏။
အဆိုပါ
နည်းစနစ်တို့ကို
ကောင်းမွန်
နားလည်သည်တိုင်အောင် ဖတ်ရှု၍ မလျှော့တတ်သော ဇွဲမျိုးဖြင့်အစမှအဆုံးတိုင်
လိုက်နာလေ့ကျင့်မှသာလျှင် လိုအပ်သော စည်းစိမ်ဥစ္စာကို ရရှိနိုင်ကြမည် ဖြစ်လေ
သည်။
သင်သည် ဤစာအုပ်တွင် ဖော်ပြပါရှိသော နည်းစနစ်များကို လိုက်နာ
လေ့ကျင့်လိုသော အကြံနှင့် ဖတ်ရှုခြင်း ဖြစ်ခဲ့လျှင် အခန်း ၄ တွင် ဖော်ပြခဲ့သော
လေ့ကျင့်ခန်း ခြောက်ရပ်ကို စတင် လေ့ကျင့်သည်နှင့် တပြိုင်နက် သင်၌ ဇွဲရှိ,မရှိ
ကြောင်းကို သိနိုင်ပေလိမ့်မည်။ သင်သည် သင်၏တသက်တာ၌ ရည်မှန်းထား
သော ပန်းတုံးတိုင်သို့သော်လည်းကောင်း၊ ထိုပန်းတုံးတိုင်သို့ရောက်အောင် မည်
ကဲ့သို့ ဆောင်ရွက်မည်ဟူသော အကြံအစည်သော်လည်းကောင်း မရှိသူတ
ယောက် ဖြစ်ခဲ့ပါမူကား ဤစာအုပ်ကို သာမန်ကာ လျှံကာမျှ ဖတ်ရှုပြီးနောက်
လေ့ကျင့်ခန်းများကို မလိုက်နာဘဲ မေ့လျော့ ဖျောက်ဖျက်ပစ်စေ လိမ့်မည်။

ကျွန်ုပ်တို့သည် သင်၏ စွမ်းရည်သတ္တိကို စစ်ဆေး စုံစမ်းနေရသည်မှာ ဇွဲ
သတ္တိညံ့ဖျင်းခြင်းသည် မကြီးပွား မအောင်မြင်ကြခြင်း၏ အကြောင်းရင်းကြီး တ
ရပ်ဖြစ်ကြောင်းကို တွေ့ရဖန် များလှသောကြောင့်ဖြစ်၏။ ထို့ပြင် ဇွဲကောင်းခြင်း
တည်းဟူသော အရည်အချင်းသည် အနည်းငယ်မျှသော လူတို့၌သာ ပင်ကိုယ်
အားဖြင့် ပါလာတတ်၏။ သို့ရာတွင် ကြိုးစားအားထုတ်ခြင်းအားဖြင့် ဇွဲညံ့သော
အဖြစ်မှ ဇွဲကောင်းသော အဖြစ်သို့တိုင် ရောက်နိုင်လေသည်။ ထိုကဲ့သို့ အားထုတ်
ရာ၌ ပြင်းပြသော ဆန္ဒရှိလေလေ၊ လွယ်ကူလေလေ ဖြစ်ပေလိမ့်မည်။
ခပ်သိမ်းကုန်သောအရာတို့ပြည့်စုံမှု၏ အရင်းမူလသည် ဆန္ဒ ပင်ဖြစ်၏။ ဤ
အချက်ကို စွဲမြဲစွာ မှတ်သားထားပါလေ။ အနည်းငယ်မျှသော မီးသည်
အနည်းငယ်မျှသော အပူငွေ့ကိုသာ ဖြစ်စေနိုင်ဘိသကဲ့သို့ အနည်းငယ်မျှသော
ဆန္ဒသည် အနည်းငယ် မျှသော အကျိုးကိုသာ ဖြစ်စေနိုင်၏။ မိမိကိုယ်၌ ဇွဲညံ့
ကြောင်း တွေ့ရှိရလျှင် ပျော့တော့သော ဆန္ဒမှ ပြင်းပြသောဆန္ဒ ဖြစ်ပေါ် လာလေ
အောင် မီးထိုး၍ ပေးပါလေ။
ဤစာအုပ်ကို အဆုံးတိုင်အောင် ဖတ်ရှုပြီးနောက် အခန်း ၁ တွင် ဖော်ပြပါရှိ
သော လေ့ကျင့်ခန်း ၆ ရပ်အတိုင်း လေ့ကျင့်ပါလေ။ ထိုလေ့ကျင့်ခန်းများကို
လိုက်နာလေ့ကျင့်ရာ၌ သင်၌ ကြွယ်ဝချမ်းသာလိုသော ဆန္ဒပြင်းလျှင် ပြင်း
သလောက် စိတ်အားထက်သန်ခြင်းရှိ၍ ဆန္ဒပျော့လျှင် ပျော့သလောက် စိတ်အား
ထက်သန်ခြင်းနည်းပါးပေလိမ့်မည်။ လေ့ကျင့်ရာ၌ စိတ်အားပျော့တော့တော့ရှိနေ
ကြောင်း တွေ့ရှိရပါလျှင် သင်၏ “ငွေစိတ်” လုံလောက်စွာ မရှိသေးကြောင်း သတိ
ပြုပါလေ။ “ငွေစိတ်” ရှိသော သူတို့သာလျှင် လူရည်တတ်အဖြစ်သို့ ရောက်နိုင်
ပေ၏။

ရေဟူသမျှသည် သမုဒ္ဒရာသို့ စီးဆင်းရလေဘိ သကဲ့သို့ ငွေတို့သည် “ငွေ
စိတ်”ဖြင့် ညှို့ယူတတ်သောသူတို့ထံသို့ စုဆောင်းရမြဲ ဓမ္မတာဖြစ်၏။ ဤစာအုပ်
မှာ သာမညစိတ်မှ “ငွေစိတ်' ဖြစ်ပေါ်အောင် ဘယ်ကဲ့သို့ လေ့ကျင့် ပြုပြင်ရမည့်
အကြောင်းကို နည်းနာနိသျှနှင့်တကွ ဖော်ပြထားခြင်း ဖြစ်လေသည်။
သင်သည် ဇွဲညံ့သူတယောက် ဖြစ်ခဲ့ပါလျှင် အခန်း ၉ တွင် ဖော်ပြပါရှိသော
ညွှန်ကြားချက်များအတိုင်း လိုက်နာ - လေ့ကျင့်၍ ‘ဗိုလ်တစု” ဖြင့် မိမိကိုယ်ကို
ခြံရံထားပြီးလျှင် ထိုသူတို့၏ တွဲဖက်ဆောင်ရွက်ခြင်း အားဖြင့် ဇွဲညံ့ခြင်းကို ဇွဲ
ကောင်းခြင်းဖြစ်အောင် ပြုလုပ် ပေးလေလော့။ အခန်း ၃ နှင့် အခန်း ၁ဝ တို့တွင်
လည်း ဇွဲကောင်းအောင် လေ့ကျင့်ခြင်းနှင့် ပတ်သက်သည့် ညွှန်ကြားချက်များကို
တွေ့ရှိရပေလိမ့်မည်။ ၎င်းညွှန်ကြားချက်များအတိုင်း လိုက်နာ လေ့ကျင့်၍ သင်၏ ဘဝင်စိတ်ထဲ၌စွဲမြဲလာသည့်အခါ သင်သည် ဇွဲညံ့သော အဖြစ်မှ ဇွဲ
ကောင်းသောအဖြစ်သို့ ရောက်လာပေလိမ့်မည်။
သင်၏ ဘဝစိတ်သည် သင်နိုးကြားနေသည့်အခါ ဖြစ်စေ၊ သင် အိပ်ပျော်နေ
သည့်အခါဖြစ်စေ ရပ်နားခြင်းမရှိဘဲ ဆက်လက်၍ အလုပ် လုပ်တတ်လေသည်။

ဖော်ပြထားသော ညွှန်ကြားချက်များကို ရံဖန်လေ့ကျင့်၍ ရံဖန် ဖြတ်ထားခဲ့
လျှင် အကျိုးမရှိချေ။ ရည်မှန်းထားသော ပန်းတုံးတိုင်သို့ ရောက်လိုခဲ့လျှင်
ညွှန်ကြားချက်များကို အကျင့် ပါလာသည့်တိုင်အောင် ရပ်နားခြင်းမရှိဘဲ နေ့စဉ်
နှင့်အမျှ လေ့ကျင့် ပေးရမည်။ အခြားနည်းအားဖြင့် “ငွေစိတ်” ဖြစ်ပေါ်လာအောင်
ပြုပြင်ပေးရန် မတတ်နိုင်ချေ။
ငွေစိတ်ရှိခြင်း၊ မွဲခြင်းတို့မှာ တခုတည်းသော သဘာဝ ဥပဒေအားဖြင့်
ပြုပြင်စီရင်ခြင်းဖြစ်လေရာ မွဲစိတ်ရှိသော သူ သည် မွဲခြင်းကို ဆွဲငင်၍ယူတတ်
သည့်နည်းတူ ငွေစိတ်ရှိသော သူသည် ငွေကို ဆွဲငင်တတ်သော သတ္တိရှိ၏။ မွဲ
စိတ်သည် မွဲဓာတ်ကိုဖြစ်စေ၍ ငွေစိတ်သည် ငွေဆွဲသောဓာတ်ကို ဖြစ်စေ၏။ မွဲ
စိတ်သည် လေ့ကျင့်ပေးရန် မလိုဘဲ အလိုအလျောက်ဖြစ်ပေါ်တတ်ပေရာ “ငွေ
စိတ်” မူကား နဂိုမပါခဲ့လျှင် လေ့ကျင့် မွေးမြူ၍ ယူတတ်ရလေသည်။
အထက်ပါစာပိုဒ်၏ အနက်သဘောကို ကောင်းစွာ ရိပ်မိခဲ့လျှင် ဥစ္စာရှာမှီး
ရာ၌ ဇွဲကောင်းခြင်း၏ အရေးကြီးကြောင်း နားလည်ပေလိမ့်မည်။ ဇွဲမကောင်းခဲ့
လျှင် သင်သည် အစမပြုမီကပင် ဆုံးရှုံးခြင်းနှင့် တွေ့ဆုံရလေလတ္တံ့။ ဇွဲကောင်းခဲ့
ပါမူကား ဧကန်မုချ ထမြောက် အောင်မြင်ပေလိမ့်မည်။
အိပ်ပျော်စဉ်အခါ၌ “ဘီလူးစီး' ခြင်း ခံရဖူးလျှင် သင်သည် ဇွဲကောင်းခြင်း၏
တန်ဖိုးကို ရိပ်မိနားလည်ပါလိမ့်မည်။“ဘီလူး စီး” ခြင်းဆိုသည်ကား အိပ်ရာထဲ၌ မ
ပျော်တပျော် မနိုးတနိုး ရှိနေသည့်အခါ ချောက်ကြီးထဲသို့ ကျတော့မည့်ဆဲဆဲသို့
ထင် မှတ်နေရစဉ်၊ ထလည်း မထနိုင်၊ လှုပ်လည်း မလှုပ်နိုင် ဖြစ်နေရပေလိမ့်မည်။

လှုပ်ရှားနိုင်ခဲ့လျှင် ချောက်ထဲသို့ ကျရမည့် ဘေးမှ လွတ်မြောက်နိုင်လိမ့်မည်ဟု
သိရှိသော်လည်း တကိုယ်လုံးကို မဆိုထားဘိ၊ လက်ချောင်းကလေး တချောင်းကို
မျှ မလှုပ်ရှားနိုင်အောင် ဖြစ်နေ၏။ ထိုအခါ သင်သည် လှုပ်ရှားနိုင်မှ လွတ်မြောက်
မည့်အကြောင်းကို
သိရှိသည်နှင့်
ပထမ
လက်ချောင်းကလေးတချောင်း၊
ထို့နောက် လက်မောင်း၊ ထိုနောက် ခြေထောက်စသည်တို့ဖြင့် တိုး၍ တိုး၍ လှုပ်
ကြည့်ပြီးလျှင် နောက်ဆုံးတွင် တကိုယ်လုံး ရုန်းကန်လှုပ်ရှားလိုက်လေရကား၊
“ဘီလူးစီး’သော အဖြစ်မှ လွတ်မြောက်လာလေ၏။ ဇွဲညံ့ခြင်းဆိုသည်မှာ အထက်
တွင် ဖော်ပြခဲ့ပြီးသည့်အတိုင်း စိတ်၏ တန်ခိုး ညံ့ဖျင်းခြင်းပင် ဖြစ်လေရာ ပျံ့လွင့်
ပျင်းရိ ထိုင်းမှိုင်းခြင်းသည် အားနည်းသောစိတ်ဖြစ်ရာ “ဘီလူးစီး” ဘိ သကဲ့သို့
စီးနင်းဖိနှိပ်၍ ထား၏။ ထိုအခါ၌ ဘီလူးစီးခြင်းကို တွန်းလှန်ရသည့်နည်းတူ
တဖြည်းဖြည်း ကြိုးစား၍ တွန်းလှန်ရ ၏။ တွန်းလှန်ရခြင်းသည် မည်မျှလောက်
နှေးကွေး ခက်ခဲလှသည် ဖြစ်စေ အစွမ်းကုန် ညှစ်ထုတ်၍ ရုန်းဖယ်ရ၏။ ပထမ တ
ကြိမ်နှစ်ကြိမ် စသည်ဖြင့် အောင်မြင်ခဲ့လျှင် တကြိမ်ထက် တကြိမ် လွယ်ကူလာ၍
ဇွဲကောင်းသော အဖြစ်သို့ ရောက်လာ ရ၏။ ဇွဲကောင်းခြင်းဟူသော သတ္တိကို ရရှိ
သော အခါတွင်မူ ကား မအောင်မြင်နိုင်သောကိစ္စဟူ၍ မရှိချေ။
သင်သည် “ဗိုလ်တစု”ကို သတိနှင့် ရွေးချယ်ခဲ့ပါလျှင် ထိုသူတို့အနက်တွင် ဇွဲ
ကောင်းစေဖို့ လေ့ကျင့်ရေးကိစ္စ၌ အထောက် အပံ့ရစေမည့်သူ တယောက်တလေ
ဖြစ်စေ ပါရှိစေလိမ့်မည်။ အမေရိကန်ပြည်နှင့် အခြားတိုင်းပြည်များရှိ ကမ္ဘာကျော်
သူဌေးကြီးများ၏ အတ္ထုပ္ပတ္တိကို ဖတ်ရှုသည့်အခါ ထိုသူတို့သည် နဂိုအားဖြင် ဇဲ
ကောင်းလာကြသည်ဖြစ်စေ သို့တည်းမဟုတ် ဇွဲကောင်းအောင် လေ့ကျင့်ထားကြ
သည်ဖြစ်စေ ရှိကြသည်ကို တွေ့ရပေ၏။

ဇွဲ၏အစား လဲလှယ်ထည့်သွင်းပေးနိုင်သော အခြားအရည်အချင်းဟူ၍ မရှိ
ချေ။ မည်မျှပင် ခဲယဉ်းပင်ပန်းစေကာမူ ဇွဲကို မရမချင်း လေ့ကျင့်ပေးရချေမည်။
အားတက်ဖွယ် ကောင်း သော အချက်မှာ ပထမ၌ မည်မျှပင် နှေးကန်စေကာမူ မ
လွှတ်ဘဲ ဆွဲထားပါက တဖြည်းဖြည်းနှင့်အရှိန်ရ၍ လက်ဝယ် သို့ ရောက်လာသည်
ကို တွေ့ရပေလိမ့်မည်။
ဇွဲကောင်းခြင်းတည်းဟူသော အလေ့အကျင့်ကို မွေးမြူ ထားသော သူ
တို့သည် အောင်မြင်ရေးအတွက် အာမခံကုမ္ပဏီ တခုတွင် စာချုပ်ထားပြီးသည်နှင့်
တူလှပေ၏။ ထိပ်သို့ရောက်အောင် တက်ရာ၌ အကြိမ်ပေါင်းမည်မျှ ချော်ကျသည်
ဖြစ်စေ နောက်ဆုံးတွင် ထိပ်ဖျားသို့ရောက်ရမည်သာဖြစ်၏။ လောက၌ ကြီးပွား
မှုသည် ဝင်္ကပါထဲသို့ ဝင်ရခြင်းနှင့် တူလှပေရာ မလျှော့သော လုံ့လဖြင့်
ထွက်ပေါက်ရှာသောလူသည် နောက်ဆုံးတွင် တွေ့ရမည်သာ ဖြစ်၏။ ထွက်ပေါက်
မရှိသော ဝင်္ကပါ ဟူ၍ မရှိနိုင်ချေ။ ဝင်္ကပါမှလွတ်မြောက်လာသူများကို ပရိသတ်
က သြဘာပေးကြသကဲ့သို့ တခုသောလုပ်ငန်း၌ အထွတ်အထိပ်သို့ ရောက်သူများ

အား လောကကြီးက သြဘာပေးကြ၏။ “ခင်ဗျားဖြစ်လိမ့်မည်ဆိုတာ ကျုပ်တို့သိ
သားပဲ” ဟုပြောတတ်၏။
အချောတိုင်တက်သောသူသည် အကြိမ်ကြိမ် ချော်၍ကျပြီးနောက် မလျှော့
သောဇွဲဖြင့် ဆက်ကာဆက်ကာတက်၍ ထိပ်သို့ ရောက်သဖြင့် ငွေထုတ်ကိုဖြုတ်
ယူရသောအခါ ရရှိသောဆုငွေထက် ဝမ်းမြောက်ဖွယ်ကောင်းသော အရာ
သည်ကား မိမိ လုပ်သော အလုပ်၌ အောင်မြင်သဖြင့် “ငါကွ”ဟု ဟစ်အော် လိုက်
ချင်အောင် ကြည်ရွှင်သော အရသာပင် ဖြစ်၏။

စီးပွားဥစ္စာရှာမှီးရာ၌ အကြိမ်ကြိမ်ဆုံးရှုံးရပြီးမှ ထမြောက် အောင်မြင်ရ
သောသူမှာ အချောတိုင်သမားထက် အဆပေါင်း များစွာ ထူးကဲလွန်မြတ်သော
အရသာကို ခံစားရချေမည် ဖြစ်လေသည်။ အချောတိုင်တက်သောသူသည် တ
ကြိမ်လျှောကျသောအခါတွင် ဝါးလုံးတွင် သုတ်လိမ်းထားသော အချောဆီများ
ကပ်ပါသွားသဖြင့် နောက်တကြိမ်တက်ရန် လွယ်ကူ စေဘိသကဲ့သို့ စီးပွားရှာမှု
တွင်လည်း တကြိမ် ဆုံးရှုံးသော သူသည် မိမိ၏ အပြစ်များကိုမြင်သဖြင့် နောက်
တကြိမ်တွင်
ထိုအပြစ်မျိုးမှ
ရှောင်ဖယ်နိုင်ခွင့်ရခြင်းအားဖြင့်
ထမြောက်
အောင်မြင်ဖို့ လွယ်ကူစေ၏။
အလုပ်အကိုင်အမျိုးမျိုး ရှိကြသည့်အနက် စာရေးဆရာ အလုပ်သည်
ထမြောက် အောင်မြင်သော အခါ၌ ရရှိသော ငွေအပြင် ထင်ပေါ် ကျော်စောခြင်း
တည်းဟူသောဂုဏ်ကိုလည်း ခံစားကြရမည်ဖြစ်၍ အတော်ပင် လူကြိုက်များ
သော အလုပ် တခုဖြစ်၏။ ကျွန်ုပ်တို့ တိုင်းပြည်၌မူ ရသော ငွေသည်
လည်းကောင်း၊ ကျော်စောသော ဂုဏ်သည်လည်းကောင်း မက်မောလောက်
အောင် မရှိလှသော်လည်း အခြားတိုင်းပြည်များ၌မူ လက်စွမ်းလက်စ ရှိသူမှန်သမျှ
သည် ထိုအလုပ်ကို ဝင်ရောက် စမ်းသပ်ကြ၍ ဟန်မကျသောအခါမှ အခြား
လုပ်ငန်းများသို့ ကူးပြောင်း လုပ်ကိုင်တတ်ကြလေသည်။
စာရေးဆရာ အလုပ်နှင့်ပတ်သက်၍ အမေရိကန်ပြည်တွင် ဖင်နီဟတ်ဆိုသူ
မိန်းမတယောက်၏ ကောင်းခြင်းမှာ မှတ်သားဖွယ် ကောင်းလှပေသည်။ ဖင်နီ
ဟတ်သည် စာရေးခြင်း ဘက်တွင် ဝါသနာပါသူတို့၏ ထုံးစံအတိုင်း ထိုအလုပ်ဖြင့်
ဝမ်းစာသာမက စီးပွားဥစ္စာလည်း ရှာမှီးအံ့ဟူသောအကြံနှင့် စတင်ရေးသားခဲ့ရာ ၄
နှစ်တိုင်တိုင်
ကြိုးစားရေးသားခဲ့သော်လည်း
မိမိစာအုပ်ကို
လက်ခံ
ရိုက်နှိပ်ထုတ်ဝေမည့် တိုက်မတွေ့ သဖြင့် ကြီးစွာသော ပင်ပန်းဆင်းရဲခြင်းနှင့်
တွေ့ရ၏။ သတင်း စာတိုက် တတိုက်တည်းကပင် ထိုမိန်းမ၏ စာများကို ၃၆ ကြိမ်
တိုင်တိုင် အလိုမရှိကြောင်းနှင့် ငြင်းပယ်ခဲ့၏။ လူသာမန်တို့ သည် ၃၆ ကြိမ်ကိုမဆို
ထားဘိ အစွန်းထွက်လောက်မျှ ငြင်းပယ်ခြင်းခံရပါမူ အချည်းနှီးအလုပ်ဟူ၍
လက်လျှော့လိုက်ကြ မည်ဖြစ်၏။ ထိုမိန်းမကား ဤကဲ့သို့မဟုတ်ချေ။ ငါ၏စာကို
“သင်း”တို့ တနေ့နေ့တွင် လက်ခံရမည်ဟူသော ဇွဲမျိုးနှင့် တအုပ်ပြီး တအုပ်၊ တ

စောင်ပြီးတစောင်၊ တတိုက်ပြီး တတိုက် ဆက်လက် ရေးသားပေးပို့ခဲ့ရာ ၃၇
ကြိမ်မြောက် ပေးပို့သော အခါတွင် ၃၆ ကြိမ် ငြင်းပယ်ပြီးသော စာအုပ်
တိုက်သည် ၎င်း၏ စာအုပ်ကို လက်ခံ၍ ရိုက်နှိပ်ရောင်းချခဲ့၏။
ထိုစာအုပ်သည် ချက်ချင်းပင် ကမ္ဘာကျော်စာအုပ်အဖြစ်သို့ ရောက်သွားလေ
ရကား စာအုပ်တိုက်များသည် ကိုယ်စားလှယ်များစေလွှတ်၍ ဖင်နီဟတ်ထံ
အလုအယက် ဝယ်ယူကြသဖြင့် ခြေချင်းလိမ်လျက် ရှိနေတော့၏။ ဖင်နီဟတ်
သည် မိမိ၏စာအုပ် များကို ရောင်းချခြင်းအားဖြင့် ငွေများကိုရေတွက်၍ မဖြစ်နိုင်
လောက်အောင် ရရှိလေတော့၏။ ထို့နောက် ရုပ်ရှင်ကုမ္ပဏီများက ၎င်း၏စာအုပ်
များကို အသုံးပြုကြလေရာ ငွေများသည် ဖင်နီဟတ်ထံသို့ ရေစီးသကဲ့သို့ တဝေါ
ဝေါစီး၍ ဝင်လာလေတော့၏။
စာအုပ်အဖြစ်နှင့် ရိုက်နှိပ်ရောင်းချပြီးနောက် ရုပ်ရှင်ကုမ္ပဏီ တခုက တခု
သောဝတ္ထုကို ရုပ်ရှင်ရိုက်ကူးခွင့် ရရန်အတွက် ဒေါ်လာတသိန်းပေး၍ ဝယ်ယူဖူး
လေသည်။
ဤသည်ကား ဇွဲတည်းဟူသော သတ္တိ၏အကျိုးပေတည်း။ ဖင်နီဟတ် တဦး
တည်းသာ မဟုတ်။ အမျိုးမျိုးသော အလုပ်အကိုင်တို့နှင့် အထွတ်အထိပ်သို့
ရောက်ကြသူ အပေါင်းသည် ဇွဲတည်းဟူသော သတ္တိကို အခြေခံပြုကြရသည်သာ
ဖြစ်၏။ ညံ့သောသူသည် လုပ်နိုင်မှ ဝမ်းဝရုံမျှ ရှိတတ်ပေရာ အကယ် ကြီးပွား
ထွန်းကားသူတို့မူကား ဇွဲရှိကြသည်ကိုသာ တွေ့ရပေလိမ့်မည်။
ဇွဲကောင်းခြင်းသည် ဉာဏ်ကြီးသကဲ့သို့ ဝမ်းတွင်းပါ မဟုတ်သော်လည်း
လေ့ကျင့်မွေးမြူ၍ ရနိုင်သော အရည်အချင်းမျိုး ဖြစ်ရကား အောက်ပါအကြောင်း
တို့ကြောင့် ဖြစ်ပေါ်လာရပေ၏။
၁။ ရည်ရွယ်ချက် အတည့်အလင်းရှိခြင်း။

ဇွဲရှိအောင် လေ့ကျင့်မွေးမြူရာ၌ မိမိ၏ပန်းတုံးတိုင်ကို အတည့်အလင်း
ဆုံးဖြတ်
သတ်မှတ်ထားခြင်းသည်
အရေးကြီးဆုံးဖြစ်၏။ထက်သန်သော
ရည်မှန်းချက်သည် အခက်အခဲအမျိုးမျိုးတို့ကို လွန်မြောက်နိုင်၏။
၂။ ဆန္ဒပြင်းထန်ခြင်း။
တစုံတခုသော အရာကို ထက်သန် ပြင်းထန်စွာရလိုက်သည့်အခါဇွဲကောင်း
ဖို့ မခက်ခဲလှချေ။
၃။ ကိုယ့်အစွမ်းကို ယုံကြည်အားကိုးခြင်း။

မိမိ၏ အကြံ အစည်အတိုင်း ထမြောက်အောင် ဆောင်ရွက်နိုင်လိမ့်မည်
ဟူ၍ မိမိအစွမ်းကို ယုံကြည်စိတ်ချခြင်းသည် ထိုအကြံအစည်အတိုင်း အဆုံးတိုင်
ဇွဲကောင်းကောင်းနှင့် ဆောင်ရွက်နိုင်ဖို့ အားပေးရာ ရောက်၏။ (ကိုယ့်အစွမ်းကို
ယုံကြည်ခြင်းမှာ အခန်း ၃ တွင် ဖော်ပြပါရှိသော နည်းစနစ်အရ လေ့ကျင့်နိုင်လေ
သည်။)
၄။ လုပ်ငန်းအစီအစဉ်ကို အသေအချာ သတ်မှတ်ထားခြင်း။

သတ်မှတ်ထားသော လုပ်ငန်း အစီအစဉ် ရှိခြင်းသည်။ ဇွဲကောင်းစေဖို့
အားပေးအားမြှောက် ပြုတတ်၏။
၅။ တိတိကျကျ သိနားလည်ခြင်း။
မိမိ၏ လုပ်ငန်း အစီအစဉ်တို့သည် ဇွဲကောင်းမှုအတွက် ကူညီအားပေးစေ
နိုင်၏။ အသေအချာမသိရဘဲ ရော်ရမ်း မှန်းဆကာဖြင့် “စမ်းတဝါးဝါး’ အလုပ်လုပ်
ရခြင်းသည် ဇွဲကို ဖျက်ဆီးတတ်၏။
၆။ တွဲဖက် ဆောင်ရွက်ခြင်း။

အခြားသူတို့နှင့် တွဲဖက်၍ တယောက်သဘောကို တယောက် တိုင်ပင်
ဆွေးနွေးကြ၍ ချောမောညီညွတ်စွာ ရှိခြင်းသည် ဇွဲကောင်းဖို့ အားပေးတတ်၏။
၇။ အားကြီးသော စိတ်ဓာတ်ရှိခြင်း။

မှန်းထားသောပန်းတုံး တိုင်သို့ရောက်အောင် သတ်မှတ်ထားသော လုပ်ငန်း
အစီအစဉ်၌ အာရုံစူးစိုက်သောအလေ့အကျင့်ရှိခြင်းသည် ဇွဲကောင်းစေတတ်၏။
၈။ အကျင့်ပါခြင်း။
ဇွဲကောင်းခြင်းဆိုသည်မှာ နေ့စဉ်နှင့်အမျှ လုပ်ကိုင်ဆောင်ရွက်ရသော
အလုပ်တို့မှာ အကျင့်ပါလာခြင်း၏ အကျိုးဆက်ပင်ဖြစ်၏။ ကြောက်တတ်သော
သူတယောက်သည် ရဲရင့်သောအမှုတို့ကို တခုပြီးတခု စွန့်စား၍ ပြခြင်းအားဖြင့်
ကြောက်တတ်သောစိတ်ကို ပယ်ဖျောက်နိုင်၏။
ဇွဲအကြောင်းနှင့်ပတ်သက်၍ မပြီးဆုံးမီ သင့်ကိုယ်ကို သင် စစ်တမ်းထုတ်၍
မည်သည့်အချက်၌ ဇွဲညံ့သည်အဖြစ်ကို ပေါ် ပေါက်အောင် စစ်ဆေးပါလေ။ သင့်
ကိုယ်၌ အထက်ပါ အချက်ကြီး ရှစ်ချက်တို့တွင် မည်သည့်အချက်၌ ချွတ်ယွင်း
လျက်ရှိသည်ကို ရဲရဲဝံ့ဝံ့ စစ်ဆေး ကြည့်ရှုပါလေ။ ထိုကဲ့သို့ စစ်ဆေး၍ ပေါ်ပေါက်
လာသည့်အခါ လိုသောအချက်ကို လက် ဆုပ်လက်ကိုင်ပြု၍ ပြင်ဆင်ပြောင်းလဲ
ရန် တတ်နိုင်ပေလိမ့်မည်။

ဇွဲညံ့ခြင်း၏ အထိမ်းအမှတ်များ
ဤနေရာ၌
သင်သည်
သင်၏
ကြီးပွားရေး၌
အကြီးအကျယ်
အနှောင့်အယှက် ပြုလျက်ရှိသော ရန်သူအစစ်ကြီးများကို တွေ့ရပေလိမ့်မည်။ ဤ
နေရာ၌ ဇွဲညံ့ကြောင်း ဖော်ပြသည့် နိမိတ်လက္ခဏာတို့သာမက ဇွဲညံ့ခြင်းကိုဖြစ်
စေသည့် အရင်းအမြစ်တို့ကိုလည်း တွေ့ရှိရပေလိမ့်မည်။ သင်သည် အရည်အချင်း
မည်မျှလောက်ရှိ၍ မည်မျှလောက် စွမ်းဆောင်နိုင်ကြောင်းကို အစစ်အမှန်သိလိုခဲ့
လျှင် အောက်ပါအချက်တို့ကို သေချာစွာ ဖတ်၍ စစ်ဆေးပါလေ။ ဓနဥစ္စာ
မြောက်မြားစွာ ကြွယ်ဝလိုသူ ဟူ သမျှတို့သည် ဤချွတ်ယွင်းချက်များကို နှိမ်နင်း
နိုင်မှ သာလျှင် အလိုဆန္ဒ ပြည့်ဝနိုင်ပေလိမ်မည်။
ခြင်း

၁။ မိမိရည်မှန်းထားသော ပန်းတုံးတိုင်သို့ သေသေချာချာ မသတ်မှတ်နိုင်
၂။ အမျိုးမျိုးသော ဆင်ခြေတို့ဖြင့် အကြောင်းပြ၍အချိန် ဆွဲတတ်ခြင်း

၃။ သက်ဆိုင်ရာ ပညာဗဟုသုတကို ရှာဖွေစုဆောင်းခြင်း၌စိတ်မပါခြင်း
၄။ တခုသောကိစ္စကို
အလေ့အကျင့် မရှိခြင်း

မျက်နှာချင်းတေ့ဆိုင်

ဆုံးဖြတ်

တတ်သော

၅။ အခက်အခဲတို့မှ လွတ်မြောက်မှုအတွက် ပိုင်ပိုင်,နိုင်နိုင် အကြံအစည်မ
ထုတ်ဘဲဆင်ခြေပေးခြင်း၊ ရှောင်တိမ်းနေတတ်ခြင်း။

၆။ ကိုယ့်ကိုကိုယ် တော်လှချေပြီဟူ၍ စိတ်ကျေနပ်နေတတ်ခြင်း။ ဤ
ချွတ်ယွင်းချက်မျိုး ရှိသူတို့အတွက်မူကား ဆေးလည်းမရှိ၊ မျှော်လင့်ဖွယ်ရာလည်း
မရှိချေ။ ဤပုဂ္ဂိုလ်မျိုးသည် ဤစာအုပ်တွင် ဖော်ပြပါရှိသော အကြောင်းအရာတို့
ကိုလည်း ဟုတ်လှသည် မထင်မှတ်တတ်ချေ။
၇။ တော်စွာ လျော်စွာ စိတ်သဘော ထားတတ်ခြင်း။ ထိုသဘောမျိုး ရှိသူ
တို့သည် အခက်အခဲများကို တေ့တေ့ ဆိုင်ဆိုင် နှိမ်နင်းဖို့ မကြိုးစားဘဲ ပုံတော်
သလို သပ်ကာယပ်ကာ စီမံတတ်ကြလေသည်။
၈။ မိမိ၏ အပြစ်များကို သူတပါးတို့အပေါ်သို့ လွှဲတင်၍ မညီညွတ်သော
အချက်များနှင့် တွေ့ရသည့်အခါ မလွှဲမရှောင်သာဟူ၍ မှတ်ယူတတ်ခြင်း
၉။ ဆန္ဒအားနည်းခြင်း

၁ဝ။ ဆုံးရှုံးမည့် အရိပ်နိမိတ်မြင်ကာမျှနှင့် လုပ်ငန်းတခုကို လျင်မြန်စွာ
လက်လွှတ်တတ်ခြင်း

၁၁။ လုပ်ငန်းအစီအစဉ်ကို အသေအချာ ကွက်စိပ်ရိုက်၍ မြင်လောက်သော
နေရာ၌ ရေးဆွဲမထားမိခြင်း
၁၂။ အချက်ကောင်း အကွက်ကောင်းပေါ်လာသည့်အခါ၌ ရုတ်တရက် မ
ဆောင်ရွက်ဘဲ ဖင့်နွှဲဆိုင်းတွတတ်ခြင်း
၁၃။ ပြင်းထန်သော ဆန္ဒမျိုးမရှိဘဲ လိုချင်ကာ မတ္တမျှရှိနေ တတ်ခြင်း

၁၄။ လုပ်လို,ဖြစ်လို, ပိုင်လိုသော စိတ်များမရှိဘဲ မွဲသော အခြေအနေ၌
ကျေနပ်နေတတ်ခြင်း
၁၅။ မပေးဘဲနှင့် ရလိုသောဝါသနာအလျောက် လောင်းကစားခြင်း အစရှိ
သည့် ရုတ်တရက် ချက်ချင်းကြွယ်ဝစေတတ်သည့် ဖြတ်လမ်း, ရှာတတ်သော
အလေ့အကျင့်မျိုး ရှိခြင်း၊ ဤသူမျိုးတို့သည် ကုန်ကူးခြင်းအလုပ်တွင် ဝယ်ရာ၌
အချောင် ရှာလိုတတ်၍ ရောင်းရာ၌ “မျက်လုံးကို သဲပက်၍” ရောင်းလို တတ်လေ
သည်။
၁၆။ အခြားသူတို့ အပြစ်ရှာမည်ကိုကြောက်ရွံ့တတ်သဖြင့် လုပ်ငန်း
အစီအစဉ်ကို ပိုင်ပိုင်နိုင်နိုင်, သတ်မှတ်မထားမိခြင်း၊ များစွာသော သူတို့သည်
မိတ်ဆွေများ၊ ဆွေမျိုးများ၊ ဉာတိများမှစ၍ တရပ်လုံး၊ တနယ်လုံး၊ တတိုင်းပြည်
လုံးက အပြစ်ပြောဆိုကြမည့်အရေးကို တွေးတောစိုးရိမ်မိသည့်အတွက် မိမိလုပ်
လိုသော အလုပ်ကို မလုပ်ဝံ့ဘဲ ရှိတတ်ကြလေသည်။

ဤသူမျိုးသည်ကား “မှားလျှင်လည်းအများနဲ့” ဟူသော သဘောထားမျိုးရှိ
သည်ဖြစ်၍ ထူးထူးချွန်ချွန် ကြီးပွားသော အခြေအနေသို့ ရောက်နိုင်ဖို့ မရှိချေ။
များစွာသော သူတို့သည် ကြီးပြင်းလာသောအခါမှ ပညာရှာရလျှင် သူတပါး
တို့ ပြက်ရယ်ပြုမည်ကို ရွံ့ရှက်သည်နှင့် ဆည်းပူးသင့်သော ပညာကို မဆည်းပူးဘဲ
နေတတ်ကြ၏။

လခများစွာသော သူတို့သည် ဆွေမျိုးဉာတိတို့၏ စကားကို နားထောင်ရန်
ဝတ္တရားရှိသည်ဟု မှတ်ထင်ကြသဖြင့် မကြီးပွားနိုင်ဘဲ ရှိကြရ၏။ မိမိ၏
ကြီးပွားရေးကို အနစ်နာခံ၍ ဆွေမျိုး ဉာတိတို့၏ စကားကို နားထောင်ရန်
ဝတ္တရားဟူ၍ ရှိသင့်ဟန် မတူချေ။
အချို့သောသူတို့သည် စွန့်စွန့်စားစား ကြံစည်လိုသော်လည်း မတော်တဆ
ချော်သွားခဲ့လျှင် သူတပါးတို့ ကဲ့ရဲ့ပြောဆိုမည်ကို ကြောက်ရွံ့ စိုးရိမ်သဖြင့် မ
ကြံစည်ဘဲ နေတတ်ကြ၏။ ဤသို့သော သူမျိုးတို့၌ အပြစ်တင်ခံရမည်ကို
ရွံ့ကြောက်သော စိတ်သည် ကြီးပွားမှုကို လိုသောဆန္ဒထက် ခွန်အားကြီးမား
ဘိ၏။

- များစွာသော သူတို့သည် ကြီးပွားထွန်းကားလောက်သော အကြံအစည်
မျိုး ဖြစ်ပေါ်လာသောအခါ ဆွေမျိုးဉာတိတို့က 'အကြံကြီးလွန်းသည်” ဟူ၍
အပြစ်ပြောကြမည်ကို ကြောက်ရွံ့ သဖြင့် ထိုအကြံအစည်ကို လက်လျှော့တတ်ကြ
လေသည်။
- ကျွန်ုပ်တို့ကိုယ်တိုင်ဖြစ်စေ၊ အခြားသူတို့၌ဖြစ်စေ ကြီးပွား ထွန်းကား
လောက်သော အကြံအစည် စိတ်ကူးတို့သည် ရံဖန် “ရံခါ ဖြစ်ပေါ်လာတတ်
သော်လည်း သူတပါး၏ ထင်မြင်ချက်ကို ထောက်ထားမိသည့်အတွက် ထိုစိတ်ကူး
တို့သည် ဆောင်ရွက်လုပ်ကိုင်ရသော အခြေမျိုးမရောက်မီ အသေဖွားသောသား
ကဲ့သို့ တခဏချင်း ပျက်စီးရသည်ကို တွေ့ကြရလေသည်။ သို့ဖြစ်၍ များစွာသော
အကြံကောင်း အစည်ကောင်းတို့ကို ညစ်ပတ်တတ်သော အရာသည်ကား သူတ
ပါးတို့ အပြစ်တင်ခြင်းကို ရွံ့ကြောက်မည် စိုးရိမ်တတ်သော စိတ်ပင်ဖြစ်ချေ၏။
များစွာသော သူတို့က “ဥစ္စာကံစောင့်၊အသက်ဉာဏ်စောင့်” ဟူသော စကားကို
အကိုးအကားပြု၍ ကံကောင်းမှ ချမ်းသာတော့မည်ကဲ့သို့ တထစ်ချမှတ်ယူတတ်
ကြ၏။ “ကံမရှိ၊ ဉာဏ်ရှိတိုင်းမွဲ”ဟူ၍ပင် အချို့က ပြောကြသေး၏။ စင်စစ်မှာ
အခွင့် ကောင်း မကောင်းကို သိတတ်ခြင်းသည် ဉာဏ်၏ အလုပ်ဖြစ်လေရာ အခွင့်
မကောင်းသည်ကို ကောင်းသည်ဟု မှားယွင်း မှတ်ထင်သည့်အတွက် ဆောင်ရွက်
မိသဖြင့် မွဲရခြင်းသည် ဉာဏ်ရှိသောကြောင့် မွဲရသည်ဟု မဆိုသင့်ချေ။ ဉာဏ်လို
သည့်အတွက် အကြံချော်ခြင်းမျှသာဖြစ်လေသည်။ အခွင့်ကောင်းပေါ်သည်ကို
စောင့်ကြည့်၍ ပေါ်သည်နှင့်တပြိုင်နက် ဆောင်ရွက်တတ်သော ဉာဏ်မျိုးရှိသော
သူသည် ထိုဉာဏ်အတွက်ကြောင့် ဘယ်အခါမျှ မမွဲနိုင်ချေ။ မွဲရလျှင် ဉာဏ်လို
သောကြောင့်လည်းကောင်း၊ ဇွဲလိုသောကြောင့်လည်းကောင်း၊ စိတ်ကူး လို
သောကြောင့် လည်းကောင်း ဖြစ်ရချေမည်။ တခုသေချာသည်ကား ကံရှိမှ
စီးပွားဖြစ်နိုင်သည်ဟူသော သဘောနှင့် ကံကိုသာမျှော်လင့်နေသော သူတ
ယောက်သည် ထီပေါက်ခြင်းမှတပါး စီးပွားဥစ္စာ ပေါများရန် လမ်းမရှိတော့ချေ။
ကံမရှိသောအခါ၌ အကြံအစည်များ လွဲချော်တတ်ကြောင်းကို မငြင်းပယ်နိုင်
သော်လည်း မလျှော့သောဇွဲဖြင့် မှားသောအပြစ်များကို ဖယ်ရှား၍ ထပ်ကာ တလဲ
လဲ အကြံအစည်ထုတ်ပါမူ ထမြောက်အောင်မြင်သူတို့သာ များပေလိမ့်မည်။
ထိုအခါမှကံလိုက်လာသည်ဟု ဆိုလျှင်လည်း ကျွန်ုပ်တို့မငြင်းနိုင်တော့ပေ။ ဖော်ပြ
ခဲ့ပြီးသော နည်းလမ်းအတိုင်း ကျကျနနလေ့ကျင့်လိုက်နာ၍ တသက်ပတ်လုံး မ
နေမနား ကြိုးစားအားထုတ်ပါမူ တကြိမ်တခါမျှ ကြီးပွားချမ်းသာ လောက်
အောင် မဖြစ်ရသူဟူ၍ တကယ်ရှားပေလိမ့်မည်။
အချက်ကောင်းအကွက်ကောင်းဆိုသည်မှာ ကံအားလျော် စွာလည်း ဖြစ်
ပေါ်လာတတ်၏။ မိမိကလည်း ပြုလုပ်ယူနိုင်၏။ အလိုအလျောက် မပေါ်လာ
သဖြင့် ဇွဲကောင်း စိတ်ကူးကောင်းဖြင့် အကွက်ကောင်း အချက်ကောင်းကို
ဖန်ဆင်းနိုင်သည့် အတွက်ကြောင့် ကြီးပွားထွန်းကားခြင်းသို့ ရောက်ကြသူများ

သည် အတိုင်းတိုင်းအပြည်ပြည်၌ မြောက်မြားစွာ ရှိကြသဖြင့် ၎င်းတို့၏
အတ္ထုပ္ပတ္တိကို စာဖွဲ့ရေးသားရပါမူ ပိဋကတ်တိုက်ပင် ဆံ့နိုင်ဖွယ်ရာ မရှိချေ။
သင်တွေ့ရသော လူပေါင်း ၁ဝဝ တို့အား လောက၌ မည်သည့်အရာကို
အရေးတကြီး အလိုရှိပါသနည်းဟု မေးမြန်းခဲ့လျှင် ရာခိုင်နှုန်း ၉ဝ တို့က မေးခွန်း
ကို အသေအချာမဖြေဆိုနိုင်ဘဲ ဖြစ်နေသည်ကို တွေ့ရပေလိမ့်မည်။

ဖြေဆိုရန်
ထပ်လောင်းတိုက်တွန်းသည့်အခါ
အချို့က
ငွေ
ဟူ၍သော်လည်းကောင်း၊ အချို့က စိတ်ချမ်းသာမှုဟူ၍လည်း ကောင်း၊ အချို့က
ကျော်စောကိတ္တိရှိခြင်းဟူ၍လည်းကောင်း၊ အချို့က ဩဇာတိက္ကမ ကြီးခြင်း
ဟူ၍လည်းကောင်း၊ အချို့က လူချစ်လူခင် ပေါများခြင်းဟူ၍လည်းကောင်း၊
အနည်းငယ် တို့က မဂ်ဖိုလ်နိဗ္ဗာန် ဟူ၍လည်းကောင်း အမျိုးမျိုး ဖြေဆိုကြ ပေ
လိမ့်မည်။ ထိုဆန္ဒမျိုးသည် မရေရာ မဖြစ်ပေါ်တတ်သော ဆန္ဒ မျိုးမျှသာ ဖြစ်လေ
ရာ ထိုဆန္ဒအတိုင်း ပြည့်စုံအောင် ဆောင်ရွက်မူအတွက် မည်ကဲ့သို့သော နည်း
လမ်းမျိုး သတ်မှတ်ဆုံးဖြတ်ထားပါသနည်းဟု မေးမြန်းသောအခါ၌ သာ၍
မရေမရာဖြေဆိုကြသည်ကို တွေ့ရပေလိမ့်မည်။ ဥစ္စာဓနတို့မည်သည် လိုချင်
ကာမတ္တဖြင့် ရရှိနိုင်သည် မဟုတ်ချေ။ ပြင်းစွာသောဆန္ဒကို အခြေခံပြု၍ ဘယ်
ကဲ့သို့ ဆောင်ရွက်မည်ဟု လုပ်ငန်းအစီအစဉ်ဖြင့် ကြံစည် စိတ်ကူးထားပြီးလျှင်
၎င်းစိတ်ကူးအတိုင်း ဇွဲကောင်းကောင်းနှင့် ဆောင်ရွက် လုပ်ကိုင်မှသာလျှင် ရနိုင်
သော အရာမျိုးဖြစ်လေသည်။ စင်စစ်မှာ ဤနည်းအတိုင်း ဆောင်ရွက်နိုင်ကြပါ
လျှင် လောကတွင် မရှိနိုင်သောအရာဟူ၍ ခပ်ရှားရှား ရှိပေ လိမ့်မည်။

ဇွဲကောင်းအောင် လေ့ကျင့်နည်း
ဇွဲကောင်းသော အလေ့အကျင့်သို့ တက်လှမ်းရန်လှေကားထစ် လေးထစ်
ရှိ၏။ ထိုအလေ့အကျင့်မျိုးရရှိရန်မှာ လွန်ကဲသော ဉာဏ်ရည်လည်းကောင်း၊
ကျောင်းမှ သင်ကြားရသော ပညာမျိုးလည်းကောင်း လိုသည်မဟုတ်။ လုံ့လ
အနည်းငယ်မျှသာ လိုလေသည်။ လှေကားထစ် လေးထစ်တို့သည်ကား….
၁။ ပြင်းထန်သော ဆန္ဒဖြင့် တိတိကျကျ သတ်မှတ်ထားသော ရည်မှန်းချက်
တခု ရှိရခြင်း

၂။ ထိုရည်မှန်းချက်အတိုင်း ပြည့်စုံစိမ့်သောငှာ လုပ်ငန်း အစီအစဉ်တခု
ရေးဆွဲထား၍ ၎င်းအတိုင်း မနေမနား ကြိုးစား ဆောင်ရွက်ရခြင်း
၃။ မိတ်ဆွေဉာတိစသော အခြားသူတို့၏ အားလျော့စေတတ်သော
အကြံပေးချက်များကို လက်မခံဘဲ နားပိတ်၍ ထားခြင်း

၄။ မိမိ၏ အကြံအစည်အတိုင်း ဆုံးခန်းတိုင်ရောက်အောင် ဆောင်ရွက်နိုင်
ရန် အားပေးအားမြှောက် ပြုမည့်မိတ်ဆွေများနှင့် ပူးပေါင်းခြင်း
မည်သည့် ရည်မှန်းချက်မျိုးထား၍ ဆောင်ရွက်သည်ဖြစ်စေ ထမြောက်
အောင်မြင်မှုအတွက် ဤလှေကား လေးထစ်တို့သည် အလွန်တရာ အရေးကြီး၏။
ဤစာအုပ်တွင်ပါရှိသော အခန်းကြီး ၁ဝ ခန်းတို့၌ ဖော်ပြထားသည့် လေ့ကျင့်ခန်း
များမှာ ဤလှေကား လေးထစ်ကို တက်ရာတွင် အကျင့်ပါစေမှုအတွက် မျှသာ
ဖြစ်လေသည်။
ဤလှေကားထစ်မျိုးမှ တက်ခြင်းအားဖြင့် အကြင်သူသည် မိမိ၏ စီးပွားရေး
ကို မိမိသဘောအတိုင်း ပြုပြင်အုပ်ချုပ်ပိုင်ခွင့် ရှိ၏။
ဤလှေကားထစ်များမှ တက်သောသူတို့သည်
စိတ်ကူးတတ်သော အလေ့အကျင့်ကို ရနိုင်၏။

လွတ်လပ်စွာ

ကြံစည်

ဤလှေကားထစ်များမှ တက်သောသူတို့သည် ဓနဥစ္စာ အနည်းနှင့် အများ
ကြွယ်ဝချမ်းသာသောအခြေသို့ရောက်နိုင်၏။
ဤလှေကားထစ်များမှ တက်သောသူသည် တန်ခိုးကြီးခြင်း၊ ကျော်စော
ခြင်း၊ လူတို့လေးစားခြင်းတည်းဟူသော အခြေသို့ ရောက်နိုင်၏။

ဤလှေကားထစ်မှ တက်သောသူသည် အချက်ကောင်း အကွက်ကောင်း
များ ပေါ်သည့်အခါ လာဒ်ကိုမြင်သဖြင့် ပေါ်ပေါက်အောင်လည်း ဖန်ဆင်းနိုင်၏။
ဤလှေကားထစ်များမှ
ပြုလုပ်နိုင်၏။

တက်သောသူသည်

စိတ်ကူးတကယ်ဖြစ်အောင်

ဤလှေကားထစ်များသည် ရွံ့ကြောက် စိုးရိမ်ခြင်း စိတ်အားလျော့ခြင်း၊
အမှတ်မဲ့ နေတတ်ခြင်းတို့ကို ပပျောက်နိုင်၏။
ဤလှေကားထစ်များကို ကျော်နင်း၍ တက်မိသူဟူသမျှတို့အဖို့ ကြီးပွား
သောအကျိုးကျေးဇူး ခံစားဖို့ရှိ၏။ အကျိုးကျေးဇူ ဆိုသည်ကား မိမိလိုသောအရာ
ကို လက်မှတ်ထိုး၍ ယူနိုင်ခြင် နှင့် တူလှပေသည်။
မစ္စစ်ဆင်မဆင်နှင့် အင်္ဂလန်ပြည် ဧဒွတ်ဘုရင်တို့ နဖူးစာ ဆုံဆည်းရခြင်းနှင့်
ပတ်သက်၍ မစ္စစ်ဆင်မဆင်ဘက်မှ ကြည့်လိုက်သော် သင်ခန်းစာကြီးတရပ်ရ
ထိုက်ပေ၏။ ၎င်းတို့ လက်ထပ်ကြစဉ်အခါက ကျွန်ုပ်တို့သည် သူရိယသတင်းစာ
အယ်ဒီတဦး အဖြစ်နှင့် ခေါင်းကြီးပိုင်းနှင့်မှတ်ချက်များ ရေးသားခဲ့ရာ များစွာသော
သတင်းစာအပေါင်းတို့က ဧဒွတ်ဘုရင်၏ အပြုအမူကို ရှုတ်ချရေးသားကြ
သော်လည်း သူရိယသတင်းစာ တစောင်တည်းကသာလျှင် ဧဒွတ်ဘုရင်၏ ရဲရင့်
သောသတ္တိကို ထောက်ပြ၊ ချီးကျူး ရေးသားခဲ့ဖူးလေသည်။

ဤစာအုပ်၌မူ ဧဒွတ်ဘုရင်ဘက်မှမကြည့်ဘဲ မစ္စစ်ဆင်မဆင်
ကြည့်ရှုဆင်ခြင်၍ ထူးကဲသောအချက်များကိုဖော်ပြရပေအံ့။

ဘက်မှ

မစ္စစ်ဆင်မဆင်သည် လင်ယောက်ျား၏ ချစ်ခင်ကြင်နာခြင်းကို ပြင်းထန်စွာ
အလိုရှိခဲ့၏။ ဝေလာမင်းသားနှင့် မတွေ့မီ နှစ်ကြိမ်တိုင်တိုင် စမ်းသပ်လက်ထပ်ခဲ့
သော်လည်း မိမိမျှော်လင့်သည့်အတိုင်း လေးနက်သော ကြင်နာချစ်ခင်ခြင်းကို မ
တွေ့ခဲ့ရချေ၊ သာမန် မိန်းမဖြစ်ခဲ့လျှင် နှစ်ကြိမ် အထမမြောက်သောအခါ၌
လက်လျှော့မည်ဖြစ်သော်လည်း မစ္စစ်ဆင်မဆင်မူကား စိတ်အားမလျှော့ဘဲ ရှာမြဲ
တိုင်း ဆက်လက်ရှာခဲ့၏။
ကျွန်ုပ်တို့သည်
မစ္စစ်ဆင်မဆင်အကြောင်းကို
ဝေလာမင်းသားနှင့်
လက်ထပ်တော့မည့်ဆဲဆဲတွင်မှ ကြားသိရသော်လည်း စင်စစ်မှာမူကား၊ မစ္စစ်ဆင်
မဆင်သည် အညတြအဖြစ်မှ မင်းသား၏ မိတ်ဆွေအဖြစ်သို့ရောက်အောင်
လှော်ခတ်ကြံစည်လာရပုံများမှာ အံ့သြဖွယ်ရာကြီးဖြစ်ပေ၏။ လူပျိုမင်းသား၏
ကြင်ယာတော်အဖြစ် မဆိုထားဘိ။ ၎င်းနှင့် နှီးရင်းသော အပေါင်းအသင်းများ
အနက်တွင် တယောက်အပါအဝင်ဖြစ်ဖို့ကိစ္စပင်လျှင် အလွန်တရာခဲယဉ်းလှ၏။
ကျွန်ုပ်တို့သည် မစ္စစ်ဆင်မဆင်၏ အမြင်လှမ်းခြင်းကို မည်သို့ သဘောထားကြ
သည်ဖြစ်စေ၊ အလွန် ခက်ခဲလှသောအရာကို ရရှိအောင်စွမ်းဆောင်နိုင်သော ဇွဲကို
မူ ကား ကမ္ဘာ၏ ရာဇဝင် စာတင်လောက်ပါပေ၏။
မစ္စစ်ဆင်မဆင်သည် မိမိလိုသောအရာကို ရအောင်ပြုလုပ်ရာ၌ ကမ္ဘာပေါ်
တွင် အကြီးဆုံးသော အင်ပိုင်ယာကြီးကို တုန်လှုပ်ချောက်ချားစေခဲ့၏။ တကမ္ဘာ
လုံးတွင်ရှိသော အပျို ဟူသမျှတို့က “မျက်စပစ်ခဲ့ကြရသောလူပျိုကြီးကို အသက်
၄ဝ ကျော်သဖြင့် အရွယ်လွန်ပြီဟုဆိုအပ်သည့် နှစ်ခုလပ် မိန်းမတယောက်က မိ
အောင်ဖမ်းနိုင်ခြင်းမှာ ဤခေတ်အခါတွင် လူ၏ စိတ်ဓာတ်နှင့်ပတ်သက်၍
အကြီးဆုံးသော အံ့ဖွယ်ကြီး တခု ဖြစ်ချေ၏။
ဧဒွတ်ဘုရင်ဘက်မှ ကြည့်ပြန်သော် အသို့တွေ့ရလေသနည်း။

ထိုသူသည် မိန်းမတယောက်၏ မေတ္တာအတွက် အကြီးဆုံးသော ထီးနန်း
စည်းစိမ်ကို စွန့်လွှတ်ရသည်ဖြစ်ရာ ရရှိသော ပစ္စည်းနှင့် ပေးရသော တန်ဖိုးသည်
အဆမတန် များလွန်းလေသလော။ ဤအမေးပုစ္ဆာကိုဖြေဆိုရန်မှာ အခြားသူ
တို့၏အရာမဟုတ်။
ကာယကံရှင်ဖြစ်သော
ဧဒွတ်ဘုရင်တဦးတည်းသာလျှင်
မှန်ကန်အောင် ဖြေဆိုနိုင်ပေလိမ့်မည်။
အခြားသူတို့အဖို့မူကား တွေးဆရုံလောက်သာ တတ်နိုင်ကြပေမည်။ ကျွန်ုပ်
တို့သိရှိကြသည်ကား ဝေလာမင်းသားသည် ကမ္ဘာပေါ်တွင်အကြီးကျယ်ဆုံးသော
အင်ပိုင်ယာ ရှင်ဘုရင် တပါး၏သားတော်ကြီးဖြစ်ခဲ့၍ ဖခင်၏အရိုက်အရာကို
ဆက်ခံရသော်လည်း မိမိ၏ရာထူးကို အမြတ်တနိုးကြီး ရှိလှသူ တယောက်မဟုတ်

ကြောင်း ကျွန်ုပ်တို့သိရ၏။ တကမ္ဘာလုံး၌ရှိသော ထိပ်တန်းမိန်းမများနှင့် ဘုရင့်
သမီးတော်များသည် ဝေလာမင်း သားကို ဝိုင်း၍ပိုးပန်းခဲ့ကြကြောင်း၊ ဗြိတိသျှ
ဝန်ကြီးချုပ်များ က ဤမင်းသမီး ထိုမင်းသမီး စသည်တို့ဖြင့် ဗန်းပြ၍ စေ့စပ်ခဲ့
ကြောင်း ကျွန်ုပ်တို့သိရ၏။ ဝေလာမင်းသားသည် ထင်ပေါ် ကျော်စောခြင်းကို
အလိုမရှိဘဲလျက် နှစ်ပေါင်း ၄ဝ ကျော်ကျော် ထင်ပေါ်ကျော်စောခဲ့ရ၍ ထီးနန်း
စည်းစိမ်ကို ခင်မင်တွယ်တာသူတယောက်မဟုတ်ဘဲ ဘုရင်အဖြစ်သို့ရောက်ခဲ့
ရ၏။ လွတ်လွတ်လပ်လပ် အေးအေးဆေးဆေးနေထိုင်လိုသူ တယောက် ဖြစ်ပါ
လျက် အကြီးဆုံးသော ဂုဏ်ထူးနှင့် တာဝန်ကြီးကို ထမ်းရွက်ခဲ့ရ၏။
အချို့သောသူတို့က ကာမာဝစရကုသိုလ်နှင့် ပတ်သက်၍ ဤလောကတွင်
အမြင့်မြတ်ဆုံး အကျိုးပေးထားသည့် ပုဂ္ဂိုလ်တဦး ဖြစ်သည့်အတွက်ကြောင့်
အလွန်စည်းစိမ်ရှိ၍ စိတ်ချမ်း သာလှလိမ့်မည်ဟု မှတ်ထင်ဖွယ်ရှိ၏။

စင်စစ်သော်ကား ဝေလာမင်းသားသည် လူချစ် လူခင် အပေါများဆုံးသော
မင်းသားအဖြစ် တန်ခိုးအကြီးဆုံးသော ဘုရင်အဖြစ်သို့ ရောက်ရ၍ ထင်ပေါ်
ကျော်စောခြင်း၊ သြဇာ တိက္ကမ ကြီးခြင်းနှင့်တကွ ချမ်းသာသုခ အမျိုးမျိုးတို့ကို
ရရှိသည်ဟု ဆိုနိုင်သော်လည်း ဧဒွတ်ဘုရင်၏စိတ်တွင် ကြီးစွာသော အချက်တခု
လိုလျက်ရှိ၏။ ထိုအချက်သည်ကား မိန်းမတယောက်၏ မေတ္တာပင်ဖြစ်၏။
ဝေလာမင်းသားသည် မစ္စစ်ဆင်မဆင်နှင့် မတွေ့မီကတည်းကပင် မေတ္တာ
ဓာတ်ကိုလိုလျက်ရှိရာ အခြားသောသုခအမျိုးမျိုးတို့ကို ရရှိသော်လည်း ထို
ချွတ်ယွင်းချက်ကြောင့် ၎င်း၏နှလုံးသည် ဟောင်းလောင်းကြီး ဖြစ်၍နေခဲ့၏။ ဤ
မိန်းမ၊ ထိုမိန်းမစသည်တို့နှင့် သာမန်အားဖြင့် ချစ်ကြိုက်မိဖူးသည် ဖြစ်
သော်လည်း မေတ္တာစစ်မဟုတ်သောကြောင့် လိုအပ်သောတောင့်တမှုသည် ပြည့်စုံ
ခြင်းသို့မရောက်ခဲ့ချေ။
မစ္စစ်ဆင်မဆင်နှင့်
တွေ့ရသောအခါတွင်မှ
ဟောင်းလောင်းဖြစ်၍နေခဲ့သော နှလုံးသည် အံကျအောင် ပြည့်စုံသွားလေ
တော့၏။
[ဤနေရာ၌ မေတ္တာစစ်အကြောင်းကို နားမလည်သော သူတို့သည်
အထက်ပါစာပိုဒ်၏ အဓိပ္ပာယ်ကို နားလည်ကောင်းမှ နားလည်ကြပေမည်။ မည်
သည့်ယောကျ်ားမဆို၊ မည်သည့်မိန်းမ ကိုဖြစ်စေ၊ လိင်မတူသည့်အတွက်ကြောင့်
အသင့်အတင့် ချစ်ခင်နိုင် ၏။ မိန်းမတို့ကလည်း ထိုနည်းအတူပင်ဖြစ်၏။
သို့ရာတွင် မေတ္တာဓာတ်စစ်ဖြင့် ချစ်ခင်ဖြစ်ဖို့သည်တို့မှာ အလွန်ရှားပေရကား
လက်ထပ်ပြီးကြသော လင်စုံမယားစုံတို့အနက်တွင် ရာခိုင်နှုန်း ၂၅ မျှပင် ရှိ
ကောင်းမှ ရှိကြပေမည်။ များစွာသော ယောက်ျား မိန်းမတို့သည် မေတ္တာဓာတ်
စစ်ကိုပင် နားမလည်ကြ မခံစားဖူးကြသဖြင့် လိင်ကြောင့်ဖြစ်ပေါ်သောလိုလားမှု
ကိုပင် မေတ္တာဟူ၍ မှတ်ထင်လျက် ဘဝ၏အဆုံးသို့တိုင် ရောက်ကြရလေသည်။]

မစ္စစ်ဆင်မဆင်သည် နှစ်ကြိမ်တိုင်တိုင် စမ်းသပ်သော်လည်း အချည်းနှီးဖြစ်
ခဲ့၏။ ဝေလာမင်းသားသည် အသက် ၄ဝ ကျော် တိုင်အောင် ထိထိရောက်ရောက်
မစမ်းသပ်ဘဲ လူပျိုကြီးအဖြစ် နှင့် နေခဲ့၏။ ထိုသူနှစ်ဦးတို့သည် တဦးနှင့်တဦး
တွေ့ဆုံရသည်နှင့် တပြိုင်နက် တသက်ပတ်လုံး ချဉ်ခြင်းတပ် လာကြသော အရာ
ကို
တွေ့ရသည့်အလားကဲ့သို့
တကမ္ဘာလုံးတို့၏
ကဲ့ရဲ့ပြစ်တင်ခြင်းကို
ထောက်ထားရွံ့ကြောက်ခြင်း မရှိဘဲ တဦးနှင့် တဦး အတူနေထိုင်မှုအတွက် တ
ကမ္ဘာလုံးအပေါ်မှ ရရှိနိုင်သော ချမ်းသာသုခဟူသည်ကို စွန့်လွှတ်လိုက်ကြ၏။
ဝေလာမင်းသားသည် ထီးနန်းကိုစွန့်လွှတ်သောအခါ၌ “သူငယ်နပ်စား”
အရွယ်လည်းမဟုတ်၊ “နွားရူးဆူးတိုး” စိတ်မျိုးလည်းမဟုတ်၊ “အူတူတူ” ပုဂ္ဂိုလ်
မျိုးလည်းမဟုတ်၊ မည်သို့ပြုလျှင် မည်သို့ဖြစ်လိမ့်မည်ဟု ကောင်းကောင်းနှိုင်းချိန်
စဉ်းစားတတ်ပြီးမှ မေတ္တာဓာတ်အတွက်ကြောင့် ခပ်သိမ်းသော လောကချမ်းသာ
တို့ကို စွန့်လွှတ်ရန် ဆုံးဖြတ်လိုက်ခြင်းဖြစ်ရကား ကျွန်ုပ်တို့သည် ၎င်း၏ ပိုင်နိုင်
ရဲရင့်သော စိတ်ဓာတ်ကို မချီးမွမ်း မအံ့သြဘဲ မနေနိုင်အောင် ရှိပေလိမ့်မည်။
ဝေလာမင်းသား၏ မြင့်မြတ်သောစိတ်ဓာတ်ကို နားမလည်သူ ပေါများလှ
သောကြောင့် ဖွင့်ဟ၍ ဖော်ပြရဦးအံ့။ ဝေလာမင်းသားသည် မစ္စစ်ဆင်ပဆင်ကို
လက်ထပ်မယားကြီးအဖြစ်နှင့်လည်း မတင်မြှောက်၊ ထီးနန်းကိုလည်း မစွန့်လွှတ်
ဘဲ အကြင်လင်မယားကဲ့သို့ တိတ်တဆိတ်နေထိုင်နိုင်ခွင့်ရရှိသည်ကား မှန်ပေ၏။
ထိုကဲ့သို့ နေထိုင်ကြခြင်းသည် ဥရောပတိုက်တွင် အချို့သူတို့အဖို့ ထုံးစံတခုဖြစ်
နေကြသည်လည်း မှန်၏။ ထိုကဲ့သို့ နေထိုင်ခဲ့ပါလျှင် မည်သူကမျှ ကန့်ကွက်နိုင်
ကြမည် မဟုတ်ဘဲ သဘောတူညီကြရမည်လည်းမှန်၏။ သို့ရာတွင် ဝေလာ
မင်းသား သည် “ခိုးကြောင်ခိုးဝှက်” အလုပ်မျိုးကို မကြိုက်တတ်သည့် ဘွင်းဘွင်း
စိတ်သဘောရှိသည့် ပုဂ္ဂိုလ်ကျော်တဦးဖြစ်ရပေကား ထီးနန်းစည်းစိမ်ကို ပြောင်
ပြောင်ကြီး စွန့်လွှတ်လိုက်၍ မစ္စစ်ဆင်ပဆင်ကို ပြောင်ပြောင်ကြီး လက်ထပ်ယူ
လေသည်။ လူကွေ့လူကောက်တို့က ဝေလာမင်းသား၏ ပရိယာယ် မသုံးခြင်းကို
ပြစ်တင်ကဲ့ရဲ့ကြသော်လည်း ကျွန်ုပ်တို့မူကား ထိုလူ၏ ပွင့်လင်းသောစိတ်နှင့်
ရဲရင့်သောသတ္တိတို့ကို ကြည်ညို၍ မဆုံးနိုင်အောင် ဖြစ်ပေတော့၏။ ထိုသူသည်
လိုသောအရာကို ရမှုအတွက်ဆိုသော အဖိုးကို ပေးဝံ့သူတယောက် ဖြစ်ပေ၏။
မည်သည့် အလောင်းတော်ဖြစ်မည်ဟု မည်သူမျှမပြောနိုင်ချေ။ ဥရောပတိုက်၌ ရှိ
ကြသော ထီးဆောင်းမင်းအပေါင်းတို့ သည် ဝေလာမင်းသားကဲ့သို့ “အူတဆင်း
တည်း” ရှိသောစိတ်မျိုး ရှိခဲ့လျှင် တပြည်နှင့် တပြည်၊ တမင်းနှင့် တမင်း
ဂုဏ်တုဂုဏ်ပြိုင် ပြုလုပ်ကာ ရန်ဆောင်ခြင်းတည်းဟူသော စိတ်ဆိုး စိတ်ယုတ်
မျိုး ကင်းရှင်းကြမည်ဖြစ်၍ တထိန်းထိန်း၊ တဒိုင်းဒိုင်း တိုက်ခိုက်ကြရသော အဖြစ်
မှ ငြိမ်းချမ်းညီညွတ် မျှတသော အခြေသို့ပင် ရောက်ကြရမည် ဖြစ်လေသည်။

စိတ်ပညာအကြောင်းကို လေ့လာလိုက်စားသောသူတို့သည် ဝင်ဆာမြို့စား
ကြီးနှင့် မစ္စစ်ဆင်ပဆင်တို့၏ လိုသောအရာကိုရအောင် ပြုလုပ်ခြင်းတည်း
ဟူသော ဇွဲကိုလည်း ချီးမွမ်းကြ၍ မိမိတို့ အသီးသီး လိုသောအရာကိုရအောင်
ပြုလုပ်ရေး၌ ထိုသူနှစ်ဦးတို့၏ နမူနာအတိုင်း လိုက်နာဆောင်ရွက်ကြရမည် ဖြစ်
လေသည်။ ကမ္ဘာကျော် သူဌေးကြီးတဦးဖြစ်သော ဟင်နရီဖို့အား လည်းကောင်း၊
ဓာတ်သီချင်းစက်၊ ရုပ်ရှင်စက်မှစ၍ ဆန်းသစ်သော ကိရိယာ အမျိုးပေါင်း ၅ဝ
ကျော်မျှ တီထွင်သွားခဲ့သူ အေဒီဆင်အား လည်းကောင်း အကြိမ်ပေါင်းများစွာ
တွေ့မြင် ရ၍ ၎င်းတို့၏ ကြီးပွားအောင်မြင်ခြင်း အရင်းအမြစ်ကို စီစစ် စုံစမ်း
မေးမြန်းရှာဖွေခဲ့သော ပညာရှိကြီးတဦးက ထိုသူတို့၌ ဇွဲကောင်းခြင်း တည်း
ဟူသော သတ္တိမှတပါး အခြားထူးကဲသောသတ္တိဟူ၍ မတွေ့ရှိရကြောင်းနှင့်
ထုတ်ဖော်ရေးသားခဲ့ ဖူးလေသည်။ ယင်းသို့ဖြစ်ရကား မိမိလိုအပ်သော အရာကို မ
လျှော့သောဇွဲသတ္တိဖြင့်
မနေမနား
ကြိုးစားဆောင်ရွက်သော
သူတို့အား
သဘာဝဓမ္မသည် အောင်မြင်ရေးအတွက် လျှို့ဝှက် နက်နဲသောအချက်ကို ဖွင့်လှစ်
ဖော်ပြဟန်တူသည်ဟု ဆိုထိုက် ပေတော့သတည်း။
https://t.me/mmebooks

အခန်း - ၉
ဗိုလ်တစု၏ တန်ခိုးအင်အား

ကြီးပွားရေးအတွက် နဝမခြေလှမ်း
ဓနဥစ္စာရှာဖွေ
အရေးကြီးလှ၏။

စုဆောင်းရေးကိစ္စအဖို့၌

တန်ခိုးအင်အား

ရှိမှုသည်

“စိတ်ကူးဉာဏ်” သက်သက်သည် လှုပ်ရှားလုပ်ကိုင်သော အဖြစ်သို့ရောက်
အောင် တန်ခိုးအင်အားဖြင့် တိုက်တွန်းပြုပြင် မပေးခဲ့လျှင် အရာမရောက် အဖိုးမ
ထိုက်တန်ချေ။ ဤအခန်းမှာ “တန်ခိုးအင်အား” ကို ဘယ်ကဲ့သို့ရရှိနိုင်၍ ဘယ်
ကဲ့သို့အသုံးချ ရမည့်စနစ်နည်းနာတို့ကို ရေးသားဖော်ပြမည် ဖြစ်လေသည်။
“တန်ခိုးအင်အား”
ဆိုသည်မှာ
မိမိ၌ရှိပြီးဖြစ်သော
ဗဟုသုတကို
နေရာတကျ အသုံးချမှုပင်ဖြစ်လေသည်။ အကြင်သူတယောက်သည် နေရာတကျ
ကြိုးစားအားထုတ်ခြင်းဖြင့် ဆန္ဒမှ ငွေဖြစ်အောင် ပြုလုပ်နိုင်ခြင်းကို တန်ခိုး
အင်အားဟူ၍ ဆိုလိုပေသည်။ ကြိုးစားအားထုတ်ခြင်း ဆိုသည်မှာလည်း လိုအပ်
သောအရာကို ရရှိမှုအတွက် လူနှစ်ယောက် ဖြစ်စေ၊ လူနှစ်ယောက်ထက်ပိုသည်
ဖြစ်စေ ချောမောညီညွတ်စွာ တွဲဖက် ဆောင်ရွက်ခြင်းကို ဆိုလိုပေသည်။
ငွေရအောင်ရှာမှုအတွက် တန်ခိုးအင်အားလို၏။ ရှာ၍ရပြီးသောငွေကို မ
ပျောက်ပျက်ရအောင် စုဆောင်းမှုအတွက်လည်း တန်ခိုးအင်အားလို၏။

တန်ခိုးအင်အားကို ဘယ်ကဲ့သို့ရှာမှီးရမည်ဟု စုံစမ်းကြပေဦးအံ့။ တန်ခိုး
အင်အားဟူသည်မှာ ရှိပြီးသော ဉာဏ်ပညာ ဗဟုသုတကို နေရာတကျ အသုံးချ
ခြင်း ဖြစ်သည်ဆိုပါလျှင် ဉာဏ်ပညာဗဟုသုတ ရှာမှီးနိုင်သော နေရာဌာနတို့ကို
ရှေးဦးစွာ စစ်ဆေးကြရမည်။
က။ လူအစဉ်အဆက် စုဆောင်း ရှာမှီးခဲ့သည့် ဗဟု သုတအတွေ့အကြုံ
အကြားအမြင်တို့ကို မှတ်တမ်း တင်ထား သည့် စာအုပ်စာတမ်းများထားရှိရာ
ပိဋကတ်တိုက်များ
ခ။ လောကဓာတ်ပညာဘက်၊ ဘဏ္ဍာရေးဘက်၊ စီးပွားရေး ဘက်မှစ၍
အဆန်းအသစ်စမ်းသပ်တွေ့ရှိရသော အချက်အလက်များကို ထည့်သွင်းပါရှိသည့်
မဂ္ဂဇင်းဂျာနယ်စသည်များ

ဂ။ ဧကဂ္ဂတာကျအောင် စူးစိုက်ဆင်ခြင်ခြင်း
အထက်ပါဌာနတို့မှ စုဆောင်းရရှိသော ဗဟုသုတတို့ကို လုပ်ငန်း အစီအစဉ်
ဖြစ်အောင် နေရာတကျ သတ်မှတ်စီစဉ်၍ ထိုအစီအစဉ်အတိုင်း လုပ်ကိုင်
ဆောင်ရွက်ခြင်းသည် တန်ခိုး အင်အား ဖြစ်စေခြင်းဟူ၍ ဆိုလိုပေသည်။

အထက်ပါ စာသုံးပိုဒ်ကို ဖတ်ရှုလိုက်လျှင်ပင် အကြင်သူ တယောက်သည်
မိမိတကိုယ်တည်းအားဖြင့် လိုသမျှသော ဗဟုသုတကို စုဆောင်း၍ အကြံထုတ်ပြီး
လျှင် ၎င်းအကြံ အတိုင်း လုပ်ဆောင်ရန် ခဲယဉ်းသည့်အဖြစ်ကို ရိပ်မိနားလည်နိုင်
ပေလိမ့်မည်။ အလုပ်ကြီးကြီးစိတ်ကူး၍ အကြံကြီးလေလေ လိုအပ်သောတန်ခိုး
အင်အားရမှုအတွက် သူတပါးတို့၏ တွဲဖက်ဆောင်ရွက်ခြင်းကို လိုလေလေ ရှိနေ
ပေလိမ့်မည်။

“ဗိုလ်တစု” အားဖြင့် တန်ခိုးအင်အား စုဆောင်းခြင်း
“ဗိုလ်တစု” ဆိုသည်ကား မှန်းထားသော ပန်းတုံးတိုင် ရောက်မှုအတွက် လူ
နှစ်ယောက်ဖြစ်စေ၊ နှစ်ယောက်ထက်ပို၍ ဖြစ်စေ၊ အကြံရော ဉာဏ်ရော၊
လုံ့လဝီရိယရော ချောမော ညီညွတ်စွာ ပူးပေါင်းတွဲဖက် ဆောင်ရွက်လုပ်ကိုင်ခြင်း
ကို ဆိုလို ပေသည်။
အကြင်သူတယောက်သည် မည်မျှပင်လူရည်ချွန်လှပါသည် ဆိုစေကာမူ
ဗိုလ်တစု၏
အကူအညီမရခဲ့လျှင်
တိုင်းသိပြည်သိ
ဆိုလောက်အောင်
ကြီးကျယ်သော အလုပ်အကိုင်မျိုးကို ကြံစည် လုပ်ကိုင်လောက်အောင် တန်ခိုး
အင်အား ကြီးမားနိုင်မည်မဟုတ်ချေ။ လွန်ခဲ့သော အခန်းတခန်းတွင် ဆန္ဒကို ငွေ
ဖြစ်အောင် ပြုလုပ်ရေးအတွက် လုပ်ငန်းစီစဉ်နည်းကို ဖော်ပြခဲ့ပြီးဖြစ်ရာ သင်
သည် ထိုနည်းစနစ်အတိုင်း ဇွဲကောင်းကောင်းနှင့် လိုက်နာ၍ ဗိုလ်တစုကိုလည်း
နေရာတကျ ရွေးချယ်တတ်ပါမူသင်လိုသောအရာကို ပြည့်စုံမှုအတွက် ခရီးတဝက်
ရောက်ပြီ ဟူ၍ ဆိုထိုက်ပေပြီ။

နေရာတကျ ရွေးချယ်ထားသော “ဗိုလ်တစု”ကို အသုံးပြုခြင်းအားဖြင့်
လျှို့ဝှက်နက်နဲသော တန်ခိုးအင်အား ကြီးမား စေနိုင်ကြောင်းကို နားလည်စိမ့်
သောငှာ “ဗိုလ်တစု” ထားရှိခြင်းစနစ်၏ ထူးခြားသော အချက်နှစ်ချက်ကို
ရှင်းလင်းဖော် ပြရပေအံ့။ ဗိုလ်တစုထားရှိခြင်း၏ ထူးခြားသော အချက် နှစ်ချက်
မှာ ပထမအချက်သည် စီးပွားရေးနှင့် သက်ဆိုင်၍ ဒုတိယအချက်မှာ စိတ်ဓာတ်
နှင့်သက်ဆိုင်လေသည်။ စီးပွားရေး - ပြဿနာမှာ အလွန်တရာထင်ရှားလှ၏။
မည်သူမဆို အခြားလူ - တစု၏ အကြံဉာဏ်ပေးခြင်း၊ ချောမောညီညွတ်စွာ စိတ်

ရော ကိုယ်ပါ တွဲဖက်ဆောင်ရွက်ခြင်းတို့ကို ရရှိခဲ့လျှင် စီးပွားရေးဘက်၌ အကျိုး
များကြောင်းကို လူတိုင်းပင် နားလည်ကြပေ လိမ့်မည်။ တိုင်းကျော် ပြည်ကျော်
ကမ္ဘာကျော်ဖြစ်အောင် ကြီးကျယ်သော လုပ်ငန်းရှင်ကြီးများ၏ အတ္ထုပ္ပတ္တိကို ဖတ်
ရှုရ သည့်အခါ ဤနည်းအတိုင်းဆောင်ရွက်လုပ်ကိုင်ကြခြင်းကိုသာ တွေ့ရတတ်
လေသည်။ သင်သည် ဤအချက်ကို ကောင်းကောင်း ကြီး သဘောပေါက်ခဲ့လျှင်
စီးပွားရေးဘက်တွင် အခြေ တခုစိုက်မိပြီဟူ၍ မှတ်လိုက်လေလော့။
စိတ်ဓာတ်နှင့်ဆိုင်သော အချက်မှာမူကား အတော်ပင်နက်နဲသည်ဖြစ်၍
ရုတ်တရက် နားလည်ဖို့ ခဲယဉ်း၏။ လူတို့သည် ဝတ္ထုဒြပ်အကြောင်းကိုသာ
နားလည်တတ်ကြ၍
စိတ်ဓာတ်အကြောင်းကို
လိုက်စားခြင်း
နည်းပါးလှ
သောကြောင့်ဖြစ်၏၊ စိတ်ဓာတ်၏ ဆန်းကြယ်ပုံကား မောင်ဖြူနှင့် မောင်နက်
တို့၏ တွဲဖက် ပူးပေါင်းသည့်အခါ မောင်ဖြူ မောင်နက်တို့၏ ပူးပေါင်းခြင်းအပြင်
တတိယလူတယောက်နှင့် တူသည့် စပ်ကြား ကပြားလူတယောက်လည်း
ပေါ်ထွက်လာချေသေး၏။ ရုပ်အားဖြင့် ရေတွက်လိုက်သော် မောင်ဖြူနှင့် မောင်
နက် နှစ်ယောက်တို့သာ ရှိသော်လည်း စိတ်ဓာတ်အားဖြင့်မူကား သုံးယောက်
ကဲ့သို့ တန်ခိုးအင်အား တိုးတက်ကြီးမားလာလေ တော့၏။ လောက၌ ဤ
နက်နဲသော အချက်ကို ရိပ်မိနားလည်သူအလွန်နည်းပါးလှပေသည်။သို့သော်
ယုံမှားခြင်း မရှိလေနှင့်၊ ကြီးစား၍ မှတ်သားနာယူလေလော့။

ကမ္ဘာပေါ်တွင် အကြွယ်ဝဆုံး သူဌေးကြီးဖြစ်သော မစ္စတာကာနက်ဂျီသည်
သံမဏိကုန်သည်ကြီးအဖြစ်နှင့် စီးပွား ရှာရာတွင် ၅ဝ ခန့်မျှသော အလုပ်သမားတို့
ကို “ဗိုလ်တစု အဖြစ်ဖြင့် ရွေးချယ်ခန့်ထား၍ ၎င်းတို့နှင့် ပူးပေါင်းတွဲဖက်
ဆောင်ရွက်လုပ်ကိုင်ခြင်းအားဖြင့် ကုဋေကုဋာ ကြွယ်ဝချမ်း သာသော အဖြစ်သို့
ရောက်ခဲ့ရကြောင်းကို ၎င်းကိုယ်တိုင်က ဖွင့်ဟ ဝန်ခံဖူးလေသည်။ ၎င်းသူဌေးကြီး
သာမက ကမ္ဘာပေါ်၌ ရှိရှိသမျှသော၊ သူဌေးလတ်၊ သူဌေးလေးတို့သည်လည်း
“ဗိုလ်တစု”တည်းဟူသော စနစ်ကို တမင်တကာဖြစ်စေ၊ အမှတ်တမဲ့ဖြစ်စေ
အသုံးချခဲ့ခြင်းအားဖြင့် ကြီးပွားထွန်းကားသော အခြေသို့တိုင် ရောက်ခဲ့ကြခြင်း
ဖြစ်လေသည်။
လောကီမှုအလုပ်တွင် “ဗိုလ်တစု” တည်းဟူသော နည်းစနစ်မှတပါး အခြား
သော နည်းစနစ်အားဖြင့် တန်ခိုး အင်အားကြီးမားနိုင်သည်ဟူ၍ မရှိခဲ့ဖူးချေ။
လူတို့၏ ဦးနှောက်သည် လျှပ်စစ်ဓာတ်အိုး (Battery) နှင့် တူလှပေရာ
ဓာတ်အိုးတခုတည်းရရှိသော လျှပ်စစ်ဓာတ်အားထက် ဓာတ်အိုးသုံးလေးခုမှ ရရှိ
သော ဓာတ်အားသည် ပိုမိုကြီးမားစေနိုင်ကြောင်းကို လူတိုင်းပင်နားလည်နိုင်ကြ
ပေမည်။ ထို နည်းအတူ ဦးနှောက်တခုတည်းမှ ရရှိနိုင်သော တန်ခိုးအင်အားထက်
ဦးနှောက်သုံးလေးခုမှ ရရှိသော တန်ခိုးအင်အားသည် ပိုမိုကြီးမားလှပေသည်။
ထူးခြားသောအချက်တခုမှာ
ဦးနှောက်သုံးလေးခုသည်
အတူတကွပူးပေါင်း

တွဲဖက်၍ ချောမောညီညွတ်စွာ အလုပ်လုပ်နိုင်ကြသည့်အခါတွင် ၎င်းတို့မှ ဖြစ်
ပေါ်လာသည့် ကြီးမားလှစွာသော တန်ခိုးအင်အားကို ဦးနှောက် အသီးသီးတို့က
အသုံးချနိုင်ကြလေသည်။
အမေရိကန်ပြည်မှ မိုတာကားသူဌေးကြီး ဟင်နရီဖို့သည် အရင်းအနှီးလည်း
မြောက်မြားစွာမရှိ၊ ခေတ်ကာလ ပညာလည်း ကောင်းစွာမတတ်မြောက်၊
ဗဟုသုတလည်း မရှိဘဲလျက် စတင်၍ အလုပ်လုပ်ခဲ့ရ၏။ ၁ဝ နှစ်မျှကြာသောအခါ
တွင် ဟင်နရီဖို့သည် အထက်ပါ အခက်အခဲကြီးသုံးခုတို့ကို လွန်မြောက်နိုင်ခဲ့သည်
ဖြစ်ရာ ၂၅ နှစ်မျှကြာသောအခါတွင် အမေရိကန်ပြည်၌ အကြွယ်ဝဆုံးသော
သူဌေးကြီးတဦး ဖြစ်လာခဲ့လေသည်။ ထူးခြားသောအချက်တရပ်မှာ ဟင်နရီ
ဖို့သည် ၎င်း၏ ဉာဏ် ဝီရိယ အစွမ်းဖြင့် အတော်အတန် ကြီးပွားခဲ့ပြီးနောက် သော
မတ်အေဒီဆင်၊ ဖိုင်းယားစတုန်းစသော ဦးနှောက်ကြီးရှင် များနှင့် ပေါင်းသင်း
ဆက်ဆံမိသောအခါတွင် ထိုး၍ တင်လိုက်ဘိသကဲ့သို့ အပြေးအလွှား ထွန်းကား
ကြီးကျယ်သော အခြေသို့ တိုင် ရောက်လာခဲ့လေသည်။

လူတို့မည်သည် မိမိတို့နှင့် သင့်မြတ်စွာ ရောနှော၍ ချောမောညီညွတ်စွာ
ပေါင်းသင်းဆက်ဆံနိုင်သော သူတို့၏ စိတ်ဓာတ်ကို မိမိတို့အတွင်း မသိမသာ
သွတ်သွင်းယူငင်တတ်ကြမြဲ ဖြစ်လေရာ၊ ဟင်နရီဖို့သည် ဉာဏ်ကြီးရှင်များနှင့်
ပေါင်းသင်း ဆက်ဆံခွင့် ရခဲ့ခြင်းအားဖြင့် ပညာမဲ့ခြင်း၊ ဗဟုသုတနည်းပါးခြင်း
တည်းဟူသော အခက်အခဲတို့ကို လွန်မြောက်၍ သန်းပေါင်းများစွာသော ဒေါ်လာ
ရှင်ကြီးတဦး ဖြစ်လာရလေသည်။ ဟင်နရီဖို့သည် “ဗိုလ်တစု” တည်းဟူသော
နည်းစနစ်ကို အတိအလင်းအသုံးပြုခဲ့ကြောင့်နှင့် ၎င်းထံမှ တဆင့်စကား ရေးသား
သော စာများကို ဖတ်ရှုရဖူးလေသည်။
ဟင်နရီဖို့သည် ကိုယ်တိုင်အသုံးချခဲ့သဖြင့် သူဌေးကြီးဖြစ်ခဲ့သော နည်းစနစ်
ကို သင်သည် ယခုရရှိပြီးဖြစ်၍ အသုံးချရန်သာ လိုပေတော့သည်။ အကယ်
အသုံးချ၍ သက်တမ်းအတိုင်း နေရပါမူကား သင်သည် မကြီးပွားဘဲ မနေနိုင်ချေ။
တန်ခိုးအင်အား ကြီးမားခြင်းနှင့် ပတ်သက်၍ အံ့ဩဖွယ် ကောင်းလှသော
ပုဂ္ဂိုလ်ကြီးသည်ကား မစ္စတာဂန္ဒီပင်ဖြစ်၏။ အချို့သော ဘုရင်များသည် လူဦးရေ
သန်းပေါင်းများစွာတို့ကို မရှင်းဂန်း၊ လေယာဉ်ပျံ၊ စစ်သင်္ဘော၊ စက်အမြောက်
စသည် တို့နှင့် အုပ်စိုးနိုင်ကြ၏။ မစ္စတာ ဂန္ဒီမူကား သန်းပေါင်း ၂၀၀ ကျော်မျှသော
`လူဦးရေတို့ကို စိတ်ဓာတ်သက်သက်ဖြင့် အလိုရှိရာသို့ ဆွဲဆောင်နိုင်ခဲ့ခြင်းမှာ
ယခုလောကတွင် အံ့ချီး ဖွယ်ရာကြီးတခု ဖြစ်နေပေတော့၏။ သန်းပေါင်းနှစ်ရာကို
မဆိုထားဘိ၊ လူနှစ်ယောက် သုံးယောက်မျှကို မိမိလိုရာသို့ ကြာရှည်စွာ ဆွဲဆောင်
ရန်ကြိုးစားဖူးသော သူတို့သည် မည်မျှလောက် ခဲယဉ်းသောအလုပ် ဖြစ်ကြောင်း
ကို ရိပ်မိနားလည် နိုင်ကြပေလိမ့်မည်။

ပညာဗဟုသုတရှာမှီးခြင်းနှင့် ပတ်သက်၍ နည်းသုံးနည်းကို ဖော်ပြခဲ့ရာ
မစ္စတာဂန္ဒီသည် ဧကဂ္ဂတာကျအောင် စူးစိုက်ဆင်ခြင်ခြင်းတည်းဟူသောနည်းကို
အထူးအသုံးပြုသူ တယောက် ဖြစ်သည်ဟု ကျွန်ုပ်တို့သိရှိ၏။ ဧကဂ္ဂတာကျအောင်
စူးစိုက်ဆင် ခြင်ခြင်းသည် သမထအလုပ်၊ ဝိပဿနာအလုပ်တို့တွင်သာလျှင်
အသုံးဝင်သည်မဟုတ်။ လောကီကြီးပွားရေးနှင့် စိတ်ကို စိတ်ချင်း ဆွဲငင်မှုတွင်
လည်း အလွန်တရာ အသုံးဝင်လှ၏။ တခုသော ကိစ္စကို ဧကဂ္ဂတာကျအောင် စူးစူး
စိုက်စိုက် လှိုက်လှိုက် လှဲလှဲ သဲသဲမဲမဲ စဉ်းစားဆင်ခြင်သော သူသည်
သဘာဝဓမ္မ၏ လျှို့ဝှက်နက်နဲသောအချက်ကို ထိုးထွင်းသိမြင်နိုင်သည် ဖြစ်၍
သာမန်လူတို့ အလွန်ဖြည့်စွက်နိုင်သော အခက်အခဲတို့ကိုလွန် မြောက်နိုင်သော
တန်ခိုးသတ္တိမျိုး ရရှိနိုင်လေသည်။ ပိဋကတ်တိုက် နှင့် မဂ္ဂဇင်းဂျာနယ်တို့မှရတတ်
သောပညာဗဟုသုတသည် ရံဖန် မှန်၍ ရံဖန်မှားတတ်သေး၏။ တတိယနည်း
အားဖြင့် ရရှိသော ဉာဏ်မူကား အလွန်မှားခဲလှ၏။ အတတ်ပညာအသီးသီးတို့
တွင် အခေါင်အထိပ်သို့ ရောက်ကြသော ပုဂ္ဂိုလ်ကျော်ဟူသမျှတို့သည် ဤ
နည်းစနစ်ကို အသုံးပြုကြသည်ချည်း ဖြစ်လေသည်။ သို့ဖြစ်၍ ဤစာအုပ်ကို ဖတ်
ပြီးနောက် စဉ်းစားပါလေ...။
အထပ်ထပ် စဉ်းစားပါလေ။ ဤစာအုပ်ကိုဖတ်စဉ်၌ သင်သည် တခန်းစီတ
ခန်းစီ ဖော်ပြထားသော အချက်များကိုတခုစီ တခုစီကဲ့သို့ တွေ့မြင်ဦးမည်ဖြစ်ရာ
နောက်ဆုံး၌ စူးစူးစိုက်စိုက် ဧကဂ္ဂတာကျအောင် ဆင်ခြင်လိုက်သော အခါတွင်
လိုရင်း ဖြစ်သော အချက်ကြီး တခုတည်းကို “မုန့်တီဟင်း” ကဲ့သို့ အကွင်းအကွင်း
ကြီး အချောင်း အချောင်းကြီးမြင်ရပေလိမ့်မည်။ ငွေသည် ရှက်တတ်သော အပျို
ကလေးနှင့် တူလှသောကြောင့် ၎င်းကိုရအောင် ရှာရခြင်းသည် ရှက်တတ်သော
မိန်းမပျိုလေးကို လှည့်ရခြင်းနှင့် တူလှကြောင်းနှင့် ပညာရှိတဦး ရေးသားဖူး၏။
တိုက်ရိုက်ကြီး “လှည့်”ပြန်လျှင် အမျိုးမျိုး ရှောင်တိမ်းနေတတ်၍ နောက်ဆုတ်
မည်ကြံပြန်ကလည်းချော့မြူနေဘိသကဲ့သို့ လုပ်နေပြန်တတ်၏။ ဆိုလိုရင်းကား
ပြင်းစွာသော ဆန္ဒဖြင့် မရမနေဟူသော ဇွဲမျိုးထားလျှင် မည်ကဲ့သို့ ပြုရချေမည်ဟု
လုပ်ငန်းအစီအစဉ် သတ်မှတ်ပြီး၍ ထိုအစီအစဉ် အတိုင်း မနေမနားကြိုးစား
ဆောင်ရွက်ရမည်ဟု ဆိုလိုခြင်းဖြစ်လေသည်။ အကြံပေါက်၍ ငွေရစပြုလာ
သောအခါ ငွေသည် ထိုလူ၏နောက်သို့ အတင်းလိုက်နေဘိသကဲ့သို့ ပြုတတ်၏။
ရေသည် တောင်ထိပ်မှ တောင်အောက်သို့ စီးဆင်းဘိသကဲ့သို့ ငွေသည် ထိုသူ့
ထံသို့ စီးဆင်းလေတော့၏။ ထိုသူသည် လှုပ်ကာ လှည့်ကာမျှနှင့်ပင် ငွေဝင်၍ နေ
လေတော့၏။
ငွေလောကကြီးသည် ထူးဆန်းသော ချောင်းကြီးနှင့် တူလေရာ ချောင်း
တဖက်၌ရှိသော ရေသည် အထက်သို့ ဆန်တက်၍ ချောင်းတဖက်၌ရှိသောရေ
သည် အောက်သို့ စုန်ဆင်း၏။ တဖက်သို့ရောက်နေကြသော သူတို့သည် အောက်
သို့မျောပါနေကြ၍၊ အခြားတဖက်ရှိ လူများမူကား များစွာလုံ့လမပြုဘဲ အထက်သို့

ဆန်တက်နေကြ၏။ အောက်သို့ မျောပါသောသူတို့မူကား မွဲပြာကျကုန်၏။
အထက်သို့ဆန်တက်သော သူတို့ကား ကြွယ်ဝချမ်းသာကြ၏။ လူခပ်သိမ်းတို့၏
အလုပ်ကား အထက်သို့ ဆောင်လျက်ရှိသော ရေကြောင်းရှိရာဘက်သို့ ရောက်
အောင် လှော်ခတ်ပြုပြင် ပေးရုံမျှသာ ရှိ၏။ လှော်ခတ်ခြင်းဆိုသည်ကား ဖြစ်ရမည်
ဟူသော စိတ်ဓာတ်မျိုး မွေးမြူမှုပင်ဖြစ်၏။ ဝန်တိုခြင်း၊ မုန်းတီးခြင်း၊ ရမ္မက်ကြီး
ခြင်း၊ မနာလိုခြင်းစသော စိတ်ဓာတ်မျိုးသည် မွဲပြာကျသောဘက်သို့ စုန်ဆင်း
သော စိတ်ဓာတ်မျိုးဖြစ်၏။ ချစ်ခင်ခြင်း၊ ယုံကြည်ခြင်း၊ မျှော်လင့်ခြင်းစသော
စိတ်ဓာတ်မျိုးသည် ချမ်းသာ ကြွယ်ဝခြင်းကို ဆောင်ကြဉ်းတတ်သော စိတ်ဓာတ်
မျိုးဖြစ်၏။ သို့ဖြစ်ရကား ဤစာအုပ်ကို ဖတ်ရှုလျက်ရှိသော သင်သည် ၎င်းတွင်
ပါရှိသော အညွှန်းများကို တက်သဖွယ် အသုံးပြု၍ အထက်သို့ ဆန်စီးရသော
ရေစီးကြောင်းဘက်သို့ရောက်အောင် လှော်ခတ်လေလော့။

အခန်း - ၁၀
လိင်စိတ်ဓာတ်ကို အသုံးချခြင်း

ကြီးပွားရေးအတွက် ဒသမခြေလှမ်း
ကာမ ၁၁ ဘုံ၌ ရှိကြကုန်သော သတ္တဝါတို့အဖို့၌ လိင် တည်းဟူသော
စိတ်ဓာတ်သည် အလွန်တရာ ခွန်အားကြီးမားလှ၏။ လိင်ကြောင့် ဖြစ်ပေါ်ရသော
ကာမရာဂ တည်းဟူသော စိတ်ဓာတ်သည် အလွန်ပြင်းထန်သော ဆန္ဒကို ဖြစ်ပေါ်
စေတတ်ပေရာ များစွာသောသူတို့သည် “အချစ်”ဟု ခေါ်ကြသော ထိုဆန္ဒအတွက်
ကြောင့် စည်းစိမ်ကိုသော်လည်းကောင်း၊ နာမည်ကိုသော်လည်းကောင်း၊ ဘာသာ
အယူဝါဒကိုသော် လည်းကောင်း၊ အသက်ကိုသော် လည်းကောင်း စွန့်လွှတ်ကြဖူး
ခဲ့လှလေပြီ။

ကာမရာဂတည်းဟူသော ဆန္ဒသည် ခွန်အားကြီးမားလှသော စိတ်ဓာတ်ကို
ဖြစ်ပေါ်စေတတ်ပေရာ ပြင်းထန်စွာ စီးဆင်းသော ချောင်းမှရေအားကို စက်လှည့်
ရန်အတွက် အသုံးပြုနိုင်သည့်နည်းတူ လိင်ကြောင့်ဖြစ်ပေါ်သော စိတ်ဓာတ်ကို
လည်း မြင့်မြတ်သော လုပ်ငန်းများအတွက် အသုံးပြုပါမူ လွန်စွာ အရေးပါ အရာ
ရောက်မည် ဖြစ်ပေသည်။
ကာမရာဂတည်းဟူသော ဆန္ဒပြင်းထန်ခြင်းသည် စိတ်ဓာတ် ပြင်းထန်
ခြင်း၏ အထိမ်းအမှတ် ဖြစ်ပေရာ ထိုစိတ်ဓာတ်ကို ယုတ်ညံ့သောနေရာ အသုံးပြု
လိုက်ပါမူ အချည်းနှီး ဖြစ်ရလေတော့၏။ ထိုသို့မဟုတ်မူ၍ စာစီကုံးခြင်း၊ ပန်းချီ
ကား ရေးဆွဲခြင်း၊ စီးပွားရှာခြင်း အစရှိသော ဌာနမျိုး၌ ၎င်း စိတ်ဓာတ်ကို
လွှဲပြောင်း အသုံးပြုလိုက်ပါမူ၊ ထိုသူသည်စိတ်ကူး ဉာဏ်ထက်သန်သော ပုဂ္ဂိုလ်
တဦးအဖြစ်သို့ ရောက်လာပေ၏။ သို့သော် ပြင်းထန်သော စိတ်ဓာတ်ကို
အလွန်တရာနိုင်နင်းဖို့ လိုပေ၏။ ပြောင်းလွဲနိုင်ပါမူကား အဖိုးတန်လှခြင်း
အကြောင်းမှာ ယုံမှားဖွယ်ရာ မရှိချေ။
ကာမဆန္ဒ အားကြီးသောသူသည် ကာမမှု၌ ပတ်သက်သော အလုပ်
မျိုး၌သာ အကြံအစည်ပြု၍ နေတတ်၏။ ထိုအလေ့အကျင့်ကို ရှေးဦးစွာ ပယ်
ဖျောက်ဖို့ ကြိုးစားရချေမည်။ ညစ်ညမ်းသော စိတ်ကူးမျိုးကို ဘယ်အခါမျှ
လက်သင့် မခံထိုက်ချေ၊ ဖြစ်ပေါ်လာတိုင်း မောင်းနှင်ထုတ်ဖို့ သတိပြုပါလေ။ မ
ကြာမီအတွင်း နိုင်နင်းသောအခြေသို့ ရောက်ကြပေလိမ့်မည်။

လောကမှုအကြောင်းနှင့် ပတ်သက်၍ စစ်တမ်းစစ်ချက် ထုတ်လာခဲ့ကြ
သော ဆရာကြီးများ တွေ့ရှိထားကြသည့် အချက်ကြီး နှစ်ချက်မှာကား...
၁။ လောက၌ ကြီးပွားထွန်းကားခြင်းသို့ ရောက်ကြကုန်သော ပုဂ္ဂိုလ်ကြီး
များသည် လိင်တည်းဟူသော စိတ်ဓာတ် ပြင်းထန်ကြသူများ ဖြစ်ကြ၍ ထို
စိတ်ဓာတ်ကို လိုရာသို့ လွှဲပြောင်း အသုံးပြုနိုင်သူများ ဖြစ်ကြ၏။

၂။ စာရေးခြင်းအတတ်၊ ပန်းချီကားအတတ်၊ ပန်းပုအတတ်၊ သဘင်အတတ်
မှစ၍ အတတ်အမျိုးမျိုးတို့နှင့်တကွ စီးပွားရေးဘက်၌ အထွတ်အထိပ်သို့ ရောက်
ကြသူ အပေါင်းတို့သည် “အချစ်” တည်းဟူသော စိတ်ဓာတ်၏ လှုံ့ဆော်
တိုက်တွန်းမှုကြောင့် ထိုသို့သော အခြေသို့တိုင် ရောက်ကြခြင်းဖြစ်၏။
အထက်ပါ ကောက်နုတ်ချက်နှစ်ခုကို ထုတ်နုတ်၍ မှတ်တမ်းတင်ခဲ့ကြသော
ဆရာကြီးများသည် မိမိသဘောအလျောက် တွေးဆ ရေးသားကြခြင်းမဟုတ်။
လွန်ခဲ့သောနှစ်ပေါင်း ၂ဝဝဝ ခန့်မှစ၍ ယနေ့တိုင် ကြီးပွားထွန်းကားခဲ့ကြသော
ပုဂ္ဂိုလ်ကြီးများ၏ အတ္ထုပ္ပတ္တိကို ဖတ်ရှုဆင်ခြင်ပြီးခါမှ ရေးသားထားကြသော
ကောက်နုတ်ချက်များ ဖြစ်လေသည်။ တခုသောဘက်၌ ထွန်းထွန်းပေါက်ပေါက်
ကြီးပွားသူတယောက်၏ အဖြစ်အပျက်ကို ထောက်လှမ်းစုံစမ်းကြည့်ပါလျှင်လည်း
ထိုသူသည် “အချစ်စိတ်ဓာတ်အားကောင်းသူ တယောက်” ဖြစ်ကြောင်း တွေ့ရပေ
လိမ့်မည်။
လိင်တည်းဟူသောစိတ်ဓာတ်သည် မည်သည့်ဝတ္ထုဒြပ်ကမျှ တွန်းလှန်ခြင်း
ငှာ မတတ်နိုင်သည့်ခွန်အားမျိုးကို ဖြစ်စေနိုင်၏။ ထိုစိတ်ဓာတ်မျိုး သက်ဝင်နေ
သည့်အခါတွင် အကြင်သူ တယောက်သည် လှုပ်ရှားထကြွမှုနှင့် ပတ်သက်၍ မ
တုပနိုင်သော အင်အားမျိုးရှိတတ်သဖြင့် လူသာမန်တယောက်သည်ပင်လျှင်
လူစွမ်းကောင်းတယောက် ဖြစ်လာနိုင်ပေ၏။
စိတ်သည် လိင်စိတ်ဖြင့် လှုံ့ဆော်သည့်အခါ စိတ်ကူးဉာဏ်ကို ထက်သန်
အားပေးစေတတ်လေသည်။

လူကိုဖြစ်စေ တိရစ္ဆာန်ကိုဖြစ်စေ၊ လိင်ကြောကို ဖြတ်၍ ‘သင်း” ထားသည့်
အခါ လှုပ်ရှားထကြွစေခြင်း တည်းဟူသော သဘောကို သုတ်သင်ရှင်းလင်းလိုက်
သည်နှင့် တူပေ၏။ နွားသိုး ကို သင်းလိုက်သည့်အခါ နွားမကဲ့သို့ ပျော့၍ သွားလေ
တော့၏။ လူတို့ကမူ“ယဉ်’သွားမှ ခိုင်းကောင်းသည်ဟု သင်းကြခြင်း ဖြစ်ပေရာ
“ယဉ်’ခြင်း စင်စစ်အားဖြင့် စိတ်မာန် မရှိခြင်းပင် ဖြစ်ပေ၏။ လူတို့တွင်လည်း လိင်
စိတ်မရှိသောသူသည် နပုလ္လိင် ဖြစ်နေ၍ မည်သည့်နေရာ၌မျှ အသုံးမဝင်ချေ။
စိတ်ကို လှုံ့ဆော်ပေးနိုင်သောအရာများ

လူတို့၏စိတ်ကို ထကြွလှုပ်ရှားခြင်းရှိအောင် လှုံ့ဆော်ပေးနိုင်သော အရာ
များသည်ကား ဆယ်ပါးရှိ၏။ ၎င်းတို့မှာ၁။ ကာမဆန္ဒ (မေထုန်သံဝါသ စိတ်ဆန္ဒ)
၂။ မေတ္တာဓာတ်

၃။ ကြီးပွားမှု၊ ကျော်စောမှု၊ တန်ခိုးအာနိသင်ကြီးမှု စသည်တို့အတွက် ပြင်း
စွာသော ဆန္ဒရှိခြင်း
၄။ အတီးအမှုတ်

၅။ အဆွေခင်ပွန်း သဘောဝင်ခြင်း
၆။ ကြီးပွားရေးအတွက် ဖွဲ့စည်းထားသည့် “ဗိုလ်တစု”
၇။ သူတပါး နှိပ်စက်ခြင်းကို အတူတကွခံကြရခြင်း

၈။ ဘာဝိဂတာ၊ ဗဟုလိကာ၊ အကြိမ်ကြိမ် အဖန်ဖန် ပွားများခြင်း
၉။ ရွံ့ကြောက်ခြင်း
၁ဝ။ သေရည်သေရက်စသော မူးယစ်ဖွယ်များ

အထက်ပါ ဆယ်ပါးတို့တွင် ကာမဆန္ဒစိတ်သည် “ကိုယ်ထိလက်ရောက်”
ထကြွလှုပ်ရှားမှုကို အပြင်းထန်ဆုံး လှုံ့ဆော်တတ်သည်ဖြစ်၍ ထိပ်ဆုံးမှ ဖော်ပြ
လိုက်ရပေ၏။
၎င်းဆယ်ပါးတို့အနက် ရှစ်ပါးသည် (အသုံးပြုတတ်လျှင်) ကောင်းကျိုးကို
ပေးစေတတ်၍ နှစ်ပါးသည် မကောင်းကျိုးကို (အများအားဖြင့်) ပေးစေတတ်၏။
ထိုနှစ်ပါးတို့သည်ကား ရွံ့ကြောက်ခြင်းနှင့် သေရည်သေရက် စသည်တို့ပေတည်း။
စိတ်ကိုလှုံ့ဆော်စေတတ်သော အရာဆယ်ပါးတို့ကို တပါးစီ နှိုင်းယှဉ်
ဆင်ခြင်သည့်အခါ၊ ကာမဆန္ဒ တည်းဟူသော လှုံ့ဆော်မှုသည် ခွန်အားအကြီးဆုံး
ဖြစ်ကြောင်း သဘောပေါက်နိုင်ပေလိမ့်မည်။
ထူးဆန်းသောအချက်မှာ စိတ်သည် အထက်ပါ ဆယ်ပါးတို့အနက် တပါးပါး
ဖြင့် လှုံ့ဆော်ပေးသည့်အခါ သာမန်အားဖြင့် မဖြစ်ပေါ်ဖူးသောစိတ်ကူးမျိုးဖြစ်ပေါ်
နိုင်၏။ ယခင်က မတွေးတောနိုင်သောအရာကို တွေးတောနိုင်၏။ အနာဂတ်အဖို့
ကိုလည်း မှန်းဆနိုင်၏။ အမြင်ကျယ်ဝန်းလာ၏။ ပမာဆိုသော် မြေပြင်မှကြည့်၍
မမြင်စွမ်းနိုင်သော အရာဝတ္ထုတို့ကို တောင်ထိပ်မှတက်၍ ကြည့်သည့်အခါ မြင်နိုင်
စွမ်းသကဲ့သို့ပေတည်း။ သာမာန်စိတ်သည် မြေပြင်မှရပ်၍ကြည့်သကဲ့သို့ အမြင်
ကျဉ်းမြောင်းလှပေရာ အထက်ပါ ဆယ်ပါးတို့ဖြင့် လှုံ့ဆော် ပေးသောစိတ်သည်

တောင်ထိပ်မှတက်၍ မျှော်လင့်ခြင်းကဲ့သို့ မိမိဆင်ခြင်သောအရာကို ပိုင်းပိုင်းခြား
ခြား သိမြင်နိုင်သော - အစွမ်းသတ္တိ ရှိလာရပေတော့၏။ မြေပြင်မှ မျှော်ကြည့်
သည့်အခါ သစ်ပင်၊ ချုံပင် အဆောက်အအုံတို့သည် ထိုသူအား ပိတ်ကွယ်နေ
သော်လည်း တောင်ထိပ်မှ မျှော်ကြည့်သည့်အခါ ထို ပိတ်ကွယ်ခြင်းတို့ကို
လွန်မြောက်နိုင်ပေ၏။ ထိုနည်းအတူ လူ့ သာမန်စိတ်သည် ဝတ်မှုစားမှုစသော
ဗဟုသုတကိစ္စတို့ဖြင့် ပိတ်ဖုံးလျက်ရှိရာ လှုံ့ဆော်ထားအပ်သော စိတ်မူကား၊ ထို
ကိစ္စတို့ကို လွန်မြောက်၍ ယခင်က မမြင်နိုင်စွမ်းသော အရာတို့ကို မြင်စွမ်းနိုင်
ပေ၏။ ထိုသူတို့အဖို့၌ ယခင်က မဖြစ်ပေါ်ဖူးသောအကြံ အစည်နှင့် စိတ်ကူးဉာဏ်
တို့သည် လျှပ်ပစ်သကဲ့သို့ စိတ်ထဲတွင် လင်းခနဲ ဝင်းခနဲ ထင်မြင်လာနိုင်ပေ
တော့၏။ စိတ်ချရသော အချက်မှာ ထိုသို့သောနည်းအားဖြင့် ဖြစ်ပေါ်လာသော
စိတ်ကူးဉာဏ်တို့သည် မှားသည်ဟူ၍ မရှိနိုင်ချေ။
ထို့ကြောင့် မဂ်ဉာဏ်ဖိုဉာဏ်ကို ရရှိသောပုဂ္ဂိုလ်တို့သည် နံပါတ် ၈ တွင်
ဖော်ပြထားသည့် ဘာဝိဂတာ၊ ဗဟုလိကာ (အဖန်တလဲလဲ ထပ်ခါထပ်ခါ ပွားများ
ခြင်း) အားဖြင့်လည်းကောင်း၊ နာမည်ကျော်စာအုပ်ကြီးများ၊ တေးချင်းကြီးများ၊
အဆောက်အအုံကြီးများ၊ ပန်းချီကားကြီးများကို စီရင်ခဲ့သော ဆရာကြီးများနှင့်
စီးပွားရေးဘက်၌ ထိပ်တန်းသို့ ရောက်ကြသော သူဌေးကြီးများသည် ကျန်သော
နည်းများအနက် တပါးပါးဖြင့်လည်းကောင်း လိုရာသို့ရောက်ခဲ့ကြခြင်း ဖြစ်လေ
သည်။ စိတ်သည် အလွန်တရာဆန်းကြယ်၏။ လောကတွင် စိတ်ကဲ့သို့
ဆန်းကြယ်သော အခြားသောအရာတခုမျှ မရှိချေ။ ကျွန်ုပ်တို့ ပြုလုပ်ပြောဆို
ကြံစည်သမျှသော အမှုခပ်သိမ်းတို့သည် စိတ်သာလျှင် အရင်းမူလ ဖြစ်ချေ၏။
သို့သော် သိသိသာသာ ကြံစည်စိတ်ကူးလျက်ရှိသောစိတ်၊ ပြုလုပ်ပြောဆိုကြ စည်
ခဲ့သမျှတို့ကြောင့် အမှတ်ထင်လျက်ရှိသောစိတ်ဟူ၍နှစ်မျိုး ရှိလေသည်။ ပထမ
စိတ်မှာ (သင်္ဂြိုဟ်နည်းအားဖြင့်) စေတသိက်နှင့် ပူးပေါင်းသောစိတ် ဖြစ်လေ
သည်။ ဒုတိယစိတ်သည် စိတ် သက်သက်ဖြစ်၍ ဘဝင်စိတ်ဟူ၍ ခေါ်ဆိုရပေမည်။

ရှင်းလင်းဦးအံ့။ အခြားသော ဘာသာဝင်တို့က တသက်ပတ်လုံး ကျွန်ုပ်တို့
ပြုလုပ်ပြောဆိုကြံစည်ခဲ့သမျှသော ကောင်းမှု မကောင်းမှုတို့ကို ထာဝရဘုရားက
မှတ်သားထား အကောင်း နှင့်အဆိုး နှိုင်းချိန်ပြီးလျှင် နောင်တမလွန်ဘဝ၌
ချီးမြှောက် သင့်သူကို ချီးမြှောက်၍ အပြစ်ပေးထိုက်သူကို အပြစ်ပေးသည့် ဟု
ယုံကြည်ကြ၏။ ဗဟုသုတနည်းပါးသော ဗုဒ္ဓဘာသာဝင် တို့ကလည်း သိကြားမင်း
က ရွှေပုရပိုက် ခွေးပုရပိုက် စသည်တို့ တွင် မှတ်သားထားသလိုလို ယုံကြည်နေ
ကြ၏။ နားလည်သူတို့က ကုသိုလ်ကံ အကုသိုလ်ကံအလျောက် အကျိုးပေးကြ
သည်ဟုပြောကြသော်လည်း မည်သူက တပ်တပ်အပ်အပ် မှတ်သား ထား၍
တိတိကျကျအကျိုးအပြစ်ပေးလေသနည်းဟု မေးမြန်းသော်လည်း မကြံစည်အပ်
ဟု ဖြေဆိုကောင်း ဖြေဆိုကြပေလိမ့်မည်။ စင်စစ်သော်ကား မည်သည့် အပြင်
ပုဂ္ဂိုလ် တဦးတယောက်ကမျှ မှတ်သားထားသည် မဟုတ်။ ထိုသူ၏ ဘဝ၌ အမှတ်

ထင်လျက်ရှိသဖြင့် ထိုအတိုင်း ကောင်းကျိုး မကောင်းကျိုး ဖြစ်စေရခြင်းပင် ဖြစ်
လေသည်။
ထပ်၍ ရှင်းဦးအံ့။ အကြင်သူ တယောက်သည် ကြမ်းပိုး တကောင်ကို သတ်
ဖူး၏။ သေးနုပ်သောမကောင်းမှုဖြစ်သောကြောင့် ထိုဒုစရိုက်မှုကို တသက်ပတ်လုံး
မှတ်သားထားရှိနိုင်မည်မဟုတ်ချေ။ ယင်းသို့ဖြစ်လျှင် ထိုသူသည် ထိုမကောင်းမှု၏
အပြစ်ကို မခံရပေဘူးလောဟု မေးဖို့ရှိ၏။ မေ့ပျောက်သွားသော်လည်း ခံရမည်
သာ ဖြစ်၏။ အကြောင်းမူကား ထိုသူသည် ထိုမကောင်းမှုကို သတိအားဖြင့် မေ့
ပျောက်သွားသော်လည်း ထိုမကောင်းမှုသည် ထိုသူ၏ဘဝင်စိတ်တွင် အမှတ်ထင်
လျက် ရှိသောကြောင့် ဖြစ်လေရာ ဘဝ၌ ထိုပြစ်မှုအတွက် ခံရမည်သာ ဖြစ်လေ
သည်။ ကျွန်ုပ်တို့ ပြုမိခဲ့သမျှသော ကောင်းမှု မကောင်းမှု ဟူသမျှသည် ကျွန်ုပ်
တို့၏ဘဝင်စိတ်တွင် အမှတ်ထင်လျက်ရှိရကား နိဗ္ဗာန်သို့ မရောက်မချင်း (ဝါ) ထို
ဘဝင်စိတ်ရှိသမျှ ကာလပတ်လုံး အခွင့်သာလျှင် ခံကြစံကြမည်သာ ဖြစ်လေ
သည်။ အရေးကြီးသည်ကား သတိတခြား၊ဘဝင်စိတ်တခြား ဖြစ်၏။ ကျွန်ုပ်
တို့သည် သတိမရှိသဖြင့် စိတ်ကူးကြံစည်ခြင်း မပြုသော်လည်း ဘဝင်စိတ်သည်
အိပ်ခြင်းရပ်နားခြင်းမရှိဘဲ၊ အခါခပ်သိမ်း အလုပ်လုပ်လျက်ရှိ၏။ နိရောဓ
သမာပတ်ဝင်စားသော ပုဂ္ဂိုလ်နှင့် အသဉာတ် ဘုံသားတို့မှ တပါး ဘဝင်စိတ်သည်
အစဉ်အမြဲ အလုပ်လုပ်လျက်ရှိ၏။
အလွန်အရေးကြီးသည်ကား ဘဝင်စိတ်၌ ယခုဘဝတွင် တွေ့မြင်ခံစားခဲ့ဖူး
သမျှတို့သာမက သံသရာအစဉ်မှ ကြုံတွေ့ ကြံစည်ခဲ့ရသမျှတို့သည် အမှတ်ထင်
လျက် ရှိရကား၊ ဤအကြောင်းကို သဘောပေါက်သော သူတို့သည် အခြားသော
ဝိတက်ဝိစာရတို့ကို ရုပ်သိမ်း၍ ထိုဘဝင်စိတ်မှ အာရုံကိုယူရန် လေ့ကျင့်ထားပါ
လျှင် လောကကြီးပွားရေးအတွက် ဖြစ်စေ၊ သမထအတွက်ဖြစ်စေ အလွန်အကျိုး
များလှပေသည်။

သို့သော် ဤအလုပ်မှာ အလွန်တရာ နက်နဲသိမ်မွေ့လှသည်။ ဖြစ်၍
နက်နဲသောအလုပ်တွင် ဝါသနာပါသူ အနည်းငယ်တို့အဖို့ လမ်းစလောက်သာ
ရေးသားဖော်ပြလိုက်ရပေသည်။ လူတိုင်းမရိပ်မိကြသေးသော အချက်သည်ကား
သမထအလုပ် ဝိပဿနာ အလုပ်တို့သည်သာလျှင် ကမ္မဋ္ဌာန်းဖြင့် စိတ်အာရုံစူးစိုက်
စွာ အလုပ်လုပ်ရန် လိုသည်မဟုတ်။ လောက၌ ပထမတန်း ထိပ်သီးဖြစ်အောင်
ကြီးပွားပေါက်ရောက်လိုသူတို့သည်လည်း တနည်းအားဖြင့် ကမ္မဋ္ဌာန်းထိုင်ကြလေ
သည်။
ကမ္ဘာကျော်အောင် စကားပြောကောင်းလှသော ပုဂ္ဂိုလ်ကြီးတဦးသည်
အလွန်တရာ နက်နဲသိမ်မွေ့လှသော အခြင်းအရာများအကြောင်းကို ပြောဟောနေ
စဉ်အခိုက်တွင် မျက်စိ မှိတ်၍ ပြောဟောလေ့ရှိ၏။ အဘယ်ကြောင့် မျက်စိ
မှိတ်၍ထားသနည်းဟု မိတ်ဆွေများက မေးမြန်းကြသောအခါ ထိုသူ က “မျက်စိ

မှိတ်ထားသောအခါတွင် ကျွန်ုပ်တို့၏စိတ်သည် အနန္တ ဉာဏ်တော်ကြီးနှင့် ဆက်
သွယ်လျက်ရှိသောကြောင့် နက်နဲသော အကြံဉာဏ်ကြီများ ဖြစ်ပေါ်လာသည်ဟု
ဖြေဆို၏။ ထိုသူကား ခရစ်ယာန်ဘာသာဝင် ဖြစ်၍ အနန္တဉာဏ်တော်ကြီးဆိုသည်
ကား ထာဝရဘုရားသခင်ကို ဆိုလို၏။ ကျွန်ုပ်ယူဆချက်ကား မျက်စိမှိတ်၍ ငါးဒွါရ
ကိုပိတ်ထားလိုက်သောအခါတွင်၊ မနောဒွါရ တခုတည်းမှသာ ဘဝင်စိတ်နှင့် ဆက်
သွယ်သည် ဖြစ်၍ အကြံကြီး ဉာဏ်ကြီးများ ပေါ်ထွက်လာရသည်ဟု မှတ် ယူ၏။
ထွက်ပေါ်လာရခြင်းကား သံသရာအစဉ်မှ ကြုံတွေ့ခဲ့ရသမျှတို့သည် ဘဝင်စိတ်
တွင် အမှတ်ထင်လျက် ရှိသည်ဖြစ်၍ ထိုဘဝင်စိတ်မှ အာရုံကိုယူခြင်းသည်
ထက်မြက်ကြီးကျယ်သော အကြံဉာဏ်တို့ကို ဖြစ်စေနိုင်ပေ၏။
အမေရိကန်ပြည်၌ သူဌေးကြီးတဦးသည်လည်း မိမိ၏ အလုပ်အကိုင်နှင့်
ပတ်သက်၍ လေးနက်ခက်ခဲသော ဆုံးဖြတ်ချက်တခုကို ပြုလုပ်ရန် လိုသည့်
အခါတိုင်း မျက်စိမှိတ်၍ သုံးမိနစ်လောက် ဧကဂ္ဂတာကျအောင် ဆင်ခြင်ပြီးမှ
ဆုံးဖြတ်ချက် ချလေ့ရှိ၏။ ထိုသူသည် ဘဝင်စိတ်၏ အကူအညီဖြင့် ဆုံးဖြတ်ချက်
ချခြင်းပင် ဖြစ်သည်။

လူတို့သုံးစွဲကြသည့် ကိရိယာအဆန်းအသစ်ပေါင်း ၂ဝဝ ကျော်မျှ တီထွင်
လုပ်ကိုင်ခဲ့ဖူးသည့် ဒေါက်တာဂိတ်ဆိုသူ ဆရာကြီးသည် စိတ်ကူးအဆန်းအသစ်
များ ဖြစ်ပေါ်လာအောင် စီမံထားပုံဟာ မှတ်သားဖွယ် ကောင်းလေသည်။ ထို
သူဌေးကြီးသည် မိမိ၏အိမ်တွင် အခန်းတခန်းကို အထူးတလည် ပြုပြင် စီမံထား
လေရာ ၎င်းအတွင်းသို့ မည်သည့်အသံ မည်သည့်အလင်းရောင်မျှ မဝင်နိုင်ချေ။
အခန်း၏အလယ်၌စားပွဲတခုရှိ၍ စားပွဲပေါ်တွင် စာရေးစက္ကူကပ်တခု တင်ထား
လေသည်။ စားပွဲ အနီး၌ကား ဓာတ်မီးခလုတ်တခုရှိ၏။ ဆရာကြီးသည် ဘဝင်
စိတ်၏ အကူအညီအားဖြင့် စိတ်ကူးဉာဏ် အဆန်းအသစ်တခုကို အလိုရှိသည့်
အခါ ၎င်းအခန်းသို့ဝင်၍ ကုလားထိုင်ပေါ်၌ ထိုင်ပြီးလျှင် ဓာတ်မီးခလုတ်ကိုပိတ်
ပြီးနောက် နက်နဲစွာ ဆင်ခြင်လေရာ ဆန်းသစ်သောစိတ်ကူးတို့သည် လျှပ်ပစ်
ကဲ့သို့ ၎င်း၏စိတ်ထဲတွင် ဖြစ်ပေါ်လာသည်ဟု ပြောပြဖူးလေသည်။ ထိုကဲ့သို့ဖြစ်
ပေါ်လာသော စိတ်ကူးတို့ကို ထိုဆရာကြီးသည် စာရွက်ပေါ်တွင် ရေးသား
မှတ်ထားရလေသည်။
တနေ့သ၌ စိတ်ကူးအသစ်အဆန်းတို့သည် ထိုဆရာကြီး၏ ဦးခေါင်းထဲသို့
မရပ်မနား ဆက်ကာဆက်ကာ ဝင်လာလေရကား ဆရာကြီးသည် ထိုင်ရာမှ မထ
ဘဲ သုံးနာရီခန့်လုံးလုံး ရေးသား မှတ်သားနေရလေသည်။ ရေးပြီးသော မှတ်ချက်
တို့ကို ပြန်လည်ဖတ်ရှုလိုက်သည့်အခါ လောကဓာတ် ပညာဘက်တွင် ဆင်တူမရှိ
သေးသည့် စနစ်နည်းနာတခုကို အနုစိပ်၍ စုံလင်စွာ ဖော်ပြထားသည်ကို တွေ့ရှိ
ရလေသည်။ ဤနည်းအားဖြင့် ဒေါက်တာဂိတ်သည် ၂၀ဝ ကျော်မျှသော ကိရိယာ
အဆန်း အသစ်တို့ကို တီထွင်နိုင်ခဲ့လေသည်။

အချို့က ဆရာကြီး၏အလုပ်လုပ်နည်းကို နက်နဲစွာ စဉ်းစားဆင်ခြင်ခြင်းမျှ
သာဖြစ်မည်ဟု ဆိုကြပေလိမ့်မည်။ ထိုသို့ ဆိုခဲ့လျှင် အကြမ်းအားဖြင့် မှန်ပါ၏။
ကျွန်ုပ်တို့၏ ထင်မြင်ချက်ကား ယခုဘဝ၌ရှိသော ဒွါရငါးပေါက်တို့မှ အာရုံ ငါးပါး
တို့ကို လုံးလုံးကြီး ပိတ်ထားပြီးလျှင် သံသရာအစဉ်မှကြုံတွေ့မှတ်သားထားခဲ့
သည့် အထူးထူးသော စိတ်ကူးတို့ကို ဘဝင်စိတ်မှ ခံယူရရှိခြင်းဖြစ်သည်ဟု ယူဆ
ပေ၏။ထို့ကြောင့်သာလျှင် ယခုဘဝ၌ မကြုံဖူး၊ မမြင်ဖူးသော စိတ်ကူးမျိုး
တို့သည် လျှပ်ပစ်သကဲ့သို့ ဖျတ်ခနဲပေါ်ပေါက်လာရခြင်း ဖြစ်ဟန်တူပေသည်။
သို့သော် ဤအချက်သည် အလွန်တရာနက်နဲသိမ်မွေ့ လှပေရကား အရင်းမူလကို
တွေးဆရန် မဆိုထားဘိ၊ ဤနည်းကို အသုံးချဖို့ နားလည်လျှင်ပင် ဗဟုသုက
စုံလင်လှပြီဟု ဆိုလောက်ပါပေပြီ။ ဒေါက်တာဂိတ်၏ ထူးဆန်းသော အလုပ်တခု
မှာ မည်သည့်
အလုပ်အကိုင်မျိုး၌ဖြစ်စေ အခက်အခဲတွေ့ကြုံသူတို့သည် ဆရာကြီးထံသို့
လာ၍ အကြံဉာဏ်တောင်းကြလေသည်။ ဆရာကြီးသည် ထိုအခန်းသို့ ဝင်၍ နာရီ
ပေါင်း မည်၍ မည်မျှ ထိုင်၍ စိတ်ကူးရသည့်အလျောက် အဖိုးအခ ပေးကြရလေ
သည်။ ကြီးကျယ်သော မြူနီစီပယ် အဖွဲ့ကြီးများ၊ ကုမ္ပဏီများတို့သည် ဒေါက်တာ
ဂိတ်၏ စိတ်ကူးကို အဖိုးအခနှင့် ငှားရမ်း၍ နှစ်စဉ် ငွေအမြောက်အမြား ပေးခဲ့ကြ
ရဖူးလေပြီ၊ သာမန်နည်းအားဖြင့် လူတို့သည် စဉ်းစားစိတ်ကူးသည့်အခါ မိမိတို့
တွေ့ကြုံ ခံစားခဲ့ရဖူးသမျှတို့ အပေါ်တွင် အခြေတည်လျက် အကျိုးအကြောင်း
အားဖြင့် ဆက်စပ်ကာ ဆင်ခြင်စဉ်းစားကြရခြင်းမျှ ဖြစ်လေသည်။ ဒေါက်တာ
ဂိတ်၏ စဉ်းစား ဆင်ခြင်နည်ကား နား၊ မျက်စိ၊ လျှာ စသော အာရုံကြောတို့ဖြင့်
တွေ့ကြုံ စားရဖူးသမျှတို့ကို စွန့်လွှတ်၍ ၎င်းတို့အပေါ်တွင် အခြေမတည်ဘဲ
ဘဝင်စိတ်မှ အာရုံကို အလွတ်ခံယူသည့်နည်း ဖြစ်သောကြောင့် ပို၍စိတ်ချရ၏။
အကြောင်းမူကား နား၊ မျက်စိတို့သည် လူကို လှည့်စားနိုင်၏။ ဘဝင်စိတ်မူကား
သဘာဝအတိုင်းဖြစ်သောကြောင့် လှည့်စား၍ မရဘဲ အမှန်အတိုင်း ဖော်ပြတတ်
သော ကြောင့် ဖြစ်ပေ၏။
ကမ္ဘာလောက၌ အဆန်းအသစ်များ တီထွင်ကြသည့် ပုဂ္ဂိုလ်များသည် နှစ်
မျိုးနှစ်စားရှိကြ၏။ များစွာသော စိတ်ကူးသမားတို့သည် ဤသို့ဖြစ်လျှင် ဤသို့ဖြစ်
ရမည်ဟူသော ကျိုးကြောင်း ဆင်ခြင်နည်းသက်သက်ဖြင့်သာ စိတ်ကူးတတ်
ကြ၏။ မစ္စတာအေဒီဆင်နှင့် ဒေါက်တာဂိတ်တို့မူကား ဘဝင်စိတ် အကူအညီဖြင့်
တလောကလုံးကို ခြုံ၍ စိတ်ကူးနိုင်သူများ ဖြစ်ကြလေသည်။
အထက်တွင် ဖော်ပြခဲ့သည့်အတိုင်း စိတ်ကို အပြင်းအထန် လှုံ့ဆော်
တိုက်တွန်းပေးနိုင်သော အခြင်းအရာတို့သည် ၁ဝပါးမျှ - ရှိလေရာ ၎င်းတို့အနက်
တွင်
လိင်ကြောင့်ဖြစ်သော
လှုံ့ဆော်မှုသည်
အင်အားအကြီးဆုံးဖြစ်၏။
ကမ္ဘာ၏ရာဇဝင်တွင် ကြီးကျယ်ထွန်းကားခဲ့သူများ၏ အတ္ထုပ္ပတ္တိကို ဖတ်ရှုဆင်ခြင်

သည့်အခါ တယောက်သော မိန်းမအား ချစ်ကြိုက်မှုကို အရင်းခံ၍ ထို “အချစ်” ၏
အားအစွမ်းဖြင့် ကြီးပွားထွန်းကားသော အခြေသို့တိုင် ရောက်ကြသူများကို
အမြောက်အမြားပင် တွေ့ကြရပေသည်။ အမေရိကန်သမ္မတဟောင်း တဦးဖြစ်
သော လင်ကွန်းသည် မစ္စရတ်တလက်နှင့်မတွေ့မီအခါက သူလိုငါလို လူတ
ယောက်မျှသာ ဖြစ်ခဲ့ပေရာ ထိုမိန်းမနှင့် တွေ့ရပြီးသည့်နောက် ထိုမိန်းမကို
ချစ်ခင်သော မေတ္တာစိတ်သည် ကြီးကျယ်သော အလုပ်မျိုးကို စွန့်စားဆောင်ရွက်
ရန် လှုံ့ဆော်တိုက်တွန်းပေးသကဲ့သို့ ဖြစ်ခဲ့၏။ ကမ္ဘာကျော် ပြင်သစ်စစ်ဗိုလ်ကြီး န
ပိုလီယန်သည်လည်း “မ”ကို ချစ်ခင်တည်းဟူသော စိတ်ဓာတ်အရင်းခံဖြင့်
ကျော်စောထင်ရှားခြင်း၏ အထွတ်အထိပ်သို့ ရောက်ခဲ့၏။ မပြောပလောက်
အောင် ထွန်းကားသော ပုဂ္ဂိုလ်တို့၏ အတ္ထုပ္ပတ္တိကို ဆင်ခြင်သည့်အခါ
များသောအားဖြင့် လိမ္မာရေးခြားရှိသော မိန်းမတယောက်နှင့် ပေါင်းသင်း ဆက်ဆံ
ရခြင်းသည် ကြီးပွားခြင်း၏အခြေခံဖြစ်၍ ကြီးပွားသည်ထက် ကြီးပွားအောင်
လှုံ့ဆော်တိုက်တွန်းမှုလည်း ဖြစ်ကြောင်းကို တွေ့ရလိမ့်မည်။ အချို့သောသူတို့မှာ
မိမိနှင့် အပြန်အလှန် ချစ်ခင်ကြင်နာခြင်းဟူသော သားမယားနှင့် ဆက်ဆံရခြင်း
အတွက်ကြောင့် စီးပွားဖြစ်ထွန်းခဲ့၍ စည်းစိမ်ယစ်သည် အားလျော်စွာ “မ”
နောက်သို့လိုက်စားပြီးလျှင်
သားငယ်,မယားငယ်တို့နှင့်ဖောက်ပြန်မိသည်နှင့်
တပြိုင်နက် စီးပွားယုတ်လျော့ သွားတတ်လေ သည်။ များစွာသော လူတို့၏အယူ
ကား ထိုသူသည် “မ” လိုက်စား၍ ပျော်ပါးမှုကြောင့် စီးပွားဆုတ်ယုတ်သည်ဟု ဆို
ကြ၏။ ကျွန်ုပ်တို့၏ ထင်မြင်ချက်ကား ထိုသူသည် မယားကြီးနှင့် နှောင်ဖွဲ့ထား
အပ်သော လိင်စိတ်ဓာတ်၏ အားယုတ်မှုကြောင့် စီးပွားရေးနှင့် ပတ်သက်သော
အကြံအစည်ဘက်တွင် လျော့ပါး ဆုတ်ယုတ်သွားသည်ဟု ယူဆပေသည်။ မည်သို့
ပင်ဖြစ်စေ၊ လူသတ္တဝါတို့၏ စိတ်သည် တသမတ်တည်း ခွန်အားရှိသည်မဟုတ်ဘဲ
လှုံ့ဆော်သော အရာရှိလျှင်ရှိသည့်အလျောက် ခွန်အားတိုးတက် ကြီးမားလာ
ကြောင်းမှာကား ထင်ရှားလောက်ပေပြီ။
အနောက်တိုင်းသား လောကဓာတ် ဆရာကြီးများ၏ ယူဆချက်မှာကား
လောကီမှု၌အထွတ်အထိပ်သို့ရောက်ကြသောသူ
ဟူသမျှတို့သည်
လိင်မှုနှင့်
ပတ်သက်၍ ထက်သန်သူတို့ချည်း ဖြစ်ကြသည်ဆို၏။ ဤသို့ဆိုရာ၌ ရာဂစရိုက်
သမားတိုင်း ကြီးပွား ထွန်းကားရမည်ဆိုလိုခြင်း မဟုတ်ချေ။ ရာဂစရိုက်ဓာတ်ခံရှိ
ပြီး နောက် ထိုစရိုက်ကြောင့်ဖြစ်သော ဓာတ်အားကို ကြီးပွားမှုအတွက် အသုံးချ
သော သူတို့သာလျှင် အထူးတလည်ကြီးပွားထွန်းကားကြသည်ဟု ဆိုလိုခြင်း
ဖြစ်၏။ ရာဂစရိုက်ဖြစ်သော်လည်း မိမိ၏ စိတ်ဓာတ်အားကို ကာမဂုဏ် ခံစားမှု
အတွက် သက်သက်အသုံးချပါမူကား မကြီးပွါးသည့်အပြင် ယုတ်ညံ့သိမ်ဖျင်းသော
အဖြစ်သို့ ရောက်ကြရလေသည်။ စင်စစ်သော်ကား ပထမအမျိုးအစားသည်
နည်းပါး၍ ဒုတိယအမျိုးအစား သာလျှင် ပေါများလှပေသည်။ ထို့ကြောင့်လည်း

ရာဂစရိုက်သမား မရှားပါးသော်လည်း ကြီးပွား ထွန်းကားသူ ရှားပါးလှခြင်း ဖြစ်
ချေသည်။

အသက် ၄၀ ကျော်မှ ကြီးပွားတတ်ခြင်း
အမေရိကန်ပြည်၌ လူပေါင်း ၅ဝဝဝ မျှတို့ကို တယောက်စီ တွေ့ဆုံ၍ ၎င်း
တို့၏အဖြစ်အပျက်ကို စိစစ်မေးမြန်း စုံစမ်းစစ်ဆေးခဲ့ဖူးသော စီးပွားရေးပါရဂူကြီး
တယောက်က ရေးသားဖော်ပြခဲ့ဖူးသည်မှာ အသက် ၄၀ မတိုင်ရောက်မီ ပြောပ
လောက်အောင် ကြီးပွားထွန်းကားသူဟူ၍ အလွန်တရာနည်းပါးကြောင်း၊ အချို့
မှာ အသက် ၅ဝ ကျော်လွန်မှပင် ကြီးပွားထွန်းကားလာကြသည်ကို တွေ့ရ
ကြောင်းနှင့် ရေးသားထား၏။ ထိုဆရာကြီးသည် ဤအချက်ကို ထူးဆန်းလှ
သည်ဟု မှတ်ယူ၍ အဘယ်ကြောင့် ထိုကဲ့သို့ ဖြစ်ရလေသနည်းဟု အကြောင်းရင်း
ဆက်လက်စုံစမ်းခဲ့ဖူးလေသည်။

ထိုဆရာကြီးတွေ့ရှိရသောအချက်သည်ကား များစွာသော လူတို့သည်
အသက် ၄ဝ မကျော်မီ မကြီးပွား မထွန်းကားနိုင်ကြခြင်းမှာ ငယ်ရွယ်စဉ်အခါ၌
လိင်ကြောင့်ဖြစ်သော
စိတ်ဓာတ်အားကို
ကာမဂုဏ်ခံစားမှုအတွက်သာလျှင်
အသုံးပြုမိသောကြောင့် ဖြစ်လေသည်။ငယ်ရွယ်စဉ်အခါ၌ကား ထိုစိတ်ဓာတ်သည်
အလွန်တရာထက်သန်လှသည်ဖြစ်၍
တဘက်သတ်တည်း
လိုက်စားရန်
တိုက်တွန်းနေဘိသကဲ့သို့ ဖြစ်နေ၏။ အသက် ၄ဝ ကျော် လွန်သည့်အခါ၌မူ လူအ
ချို့သည် ထိုဘက်တွင် အတော်အတန် တင်းတိမ်ရောင့်ရဲခြင်း ရှိလာတတ်ကြလေ
ရာ၊ ထိုလူအချို့သည် ကြီးပွားထွန်းကားတတ်၏။ ဘယ်အခါမျှ တင်းမတိမ်၊ သတိ
မရသော သူတို့သည်ကား ဘယ်တော့မျှ မကြီးပွားနိုင်ကြချေ။
လိင်ကြောင့်ဖြစ်သော " စိတ်ဓာတ်သည် ဘက်ထရီအိုးသဖွယ် အားပေးအား
မြှောက်ပြုတတ်သည်ဖြစ်၍ စွမ်းစွမ်းတမံ ကြံစည်လုပ်ကိုင်နိုင်စေတတ်၏။ အမေ
ရိကန်ပြည်တွင် အကြီးကျယ်ဆုံး အလုပ်တိုက်ရှင်သူဌေးကြီးတဦးက မိမိသည်
မိမိ၏
ချောမောလှပ၍
ချစ်ခင်ဖွယ်ကောင်းလှသော
စာရေးမကလေးကို
ချစ်ကြိုက်သောစိတ်ဓာတ်ကြောင့် လုပ်ငန်းနှင့်ပတ်သက်၍အကြံကောင်း အစည်
ကောင်းများ ဖြစ်ပေါ်လာပေသည်ဟု ဖွင့်ဟဝန်ခံဖူးလေသည်။ စာရေးမကလေး
သည် မိမိအနီး၌ ထိုင်နေသည့်အခါ သူဌေးကြီး၏ စိတ်သည် အခြားသောနည်း
အားဖြင့် လှုပ်ရှားနိုးကြားခြင်းမရှိသလောက်၊ ထိုအခါ၌ ထက်မြက် နိုးကြားခြင်းရှိ
သည်ဖြစ်၍ အလွန်အဖိုးတန်လှသော အကြံအစည် များ ဖြစ်ပေါ်လာသည် ဆို၏။
ဤသည်ကား လိင်ဓာတ်၏ လှုံ့ဆော်မှုပင်ဖြစ်လေသည်။

ကမ္ဘာကျော်စာရေးဆရာကြီးများ၏ အဖြစ်အပျက်ကို ဖတ်ရှုသည့်အခါ လိင်
ဓာတ်၏ လှုံ့ဆော်မှုမဟုတ်ဘဲ အရက်၊ ဘိန်း စသည်တို့၏ လှုံ့ဆော်အားပေးခြင်း
ဖြင့် ကမ္ဘာကျော် စာအုပ်ကြီးများ ရေးသားထားကြသည်ကို တွေ့ရ၏။ သို့သော်
သေအရက်နှင့် ဘိန်းတို့မည်သည် သဘာဝလှုံ့ဆော်မှုမဟုတ်ဘဲ တမင်ပြုလုပ်နေရ
သော အတုအပ လှုံ့ဆော်မှုမျိုးသာ ဖြစ်လေရကား တာရှည်အသုံးပြုသူတို့အဖို့၌
နောက်ဆုံးတွင် အကျိုးထက် အပြစ်က များပြားတတ်ကြလေသည်။
ယောက်ျားဖြစ်စေ၊ တိရစ္ဆာန်ဖြစ်စေ၊ မည်သည့်သတ္တဝါ ဖြစ်စေ ကာမ ၁၁ ဘုံ
သား မှန်ခဲ့လျှင် လိင်စိတ်ဓာတ်သည် အနည်းနှင့်အများ ကိန်းအောင်း တည်ရှိရ
မည်သာ ဖြစ်၏။ သို့သော် ခပ်သိမ်းကုန်သောသူတို့၌ အညီအမျှတည်ရှိသည်
မဟုတ်။ အချို့ကား နည်းပါး၍ အချို့ကားပြင်းထန်၏။ များသော အားဖြင့်မူကား
ပြုပြင်ပေးနိုင်သောအရာမဟုတ်၊
စရိုက်ဆိုသည့်
အလိုက်
“ဝမ်းတွင်းပါ”
စိတ်ဓာတ်မျိုးဖြစ်၏။ လိင်စိတ်ဓာတ်ပြင်းထန်သော သူတို့သည် သူတပါးတို့၏
စိတ်ကို ဆွဲငင်တတ်သော သံလိုက်ဓာတ်ရှိ၏။ ထိုသူမျိုးကို အောက်ပါ အခြင်း
အရာများအားဖြင့် ထင်ရှားသိသာနိုင်၏။
၁။ လက်ဆွဲနှုတ်ဆက်ခြင်း။

လက်ကိုဆွဲ၍ နှုတ်ဆက်လိုက်လျှင်ပင် အချို့သူတို့သည် လိင်စိတ်ဓာတ်
ပြင်းထန်ကြောင်း သိသာနိုင်၏။ ကြေးဖလားကို ခေါက်ပြီးနောက် အသံမကုန်မီ
စမ်းကိုင်လိုက်ရခြင်းကဲ့သို့ “ရှိန်း” လျက်ရှိသည်ကို တွေ့ရ၏။ လိင်စိတ်ဓာတ်
လျော့သောသူတို့မူကား မတီးခေါက်သော ကြေးဖလားကို ကိုင်စမ်းရခြင်းနှင့်
တူ၏။
၂။ သံနေသံထား။

လိင်စိတ်ဓာတ် ပြင်းသော သူတို့သည် စကားပြောသောအခါ၌ အသံအနိမ့်
အမြင့်ဖြင့် သာယာနာပျော်ဖွယ်ရှိအောင် ပြောတတ်၏။ လိင်စိတ်ဓာတ် ပျော့သူတို့
မူကား အသံတသမတ်တည်းနှင့် ခြောက်သွေ့စွာပြောတတ်၏။
၃။ ခြေဟန်လက်ဟန်။
လိင်စိတ်ဓာတ်ပြင်းသော
သူတို့သည်
သွက်သွက်လက်လက်
ဖျတ်ဖျတ်လတ်လတ် လှုပ်ရှားတတ်၍ ကြည့်ဖွယ်ကောင်းသော ကိုယ်ဟန်
အမူအရာ ရှိ၏။
၄။ ဝတ်စားဆင်ပြင်ခြင်း။

လိင်စိတ်ဓာတ်ပြင်းသောသူတို့သည် မိမိကိုယ်ကို လှပတင့်တယ်အောင်
ဆင်ပြင်ဝတ်စားဖို့ ဂရုစိုက်တတ်၍ မိမိနှင့်လိုက်လျောသော အသွေးအဆင်တို့ ကို
လည်း ရွေးချယ်တတ်၏။

ရွေး
လူပေါင်းများစွာတို့နှင့် ဆက်ဆံရသဖြင့် လူအကြောင်းကို နားလည်သော
အနောက်တိုင်းသား သူဌေးကြီးများသည် အလုပ်သမားများ ရွေးချယ်၍ လိင်
စိတ်ဓာတ်ပြင်းသော သူတို့ကို အထက်ပါ အခြင်းအရာတို့ဖြင့် ရွေးချယ်ကြသည်ဟု
ဖတ်ရ ဖူး၏။ လိင်စိတ်ဓာတ် ပြင်းသောသူတို့သည် မည်သည့်အလုပ်ကို လုပ်သည်
ဖြစ်စေ စိတ်အားထက်သန်စွာနှင့် စိတ်ရောမာန်ပါ ဆောင်ရွက်လုပ်ကိုင်တတ်ပေ
ရာ ထိုအခြင်းအရာသည် ကြီးပွား ခြင်းအတွက် အထောက်အပံ့ တခုဖြစ်လေ
သည်။
လူအများရှေ့တွင် စကားပြောရသော နိုင်ငံရေးသမားဖြစ်စေ၊ တရားဟော
ဆရာဖြစ်စေ၊ ကျောင်းဆရာဖြစ်စေ၊ ရှေ့နေ ဖြစ်စေ လိင်စိတ်ဓာတ်ပျော့ခဲ့လျှင်
ပရိသတ်၏နှလုံးခိုက်အောင် မပြောနိုင်ဘဲ ပျော့ရွှတ်ရွှတ် ဖြစ်နေတတ်လေ၏။

စင်စစ်သော်ကား၊ လိင်စိတ်ဓာတ်သည် Dynamo လျှပ်ဓာတ်အားကို လိင်
နှင့်ပတ်သက်သောအလုပ်တွင် အသုံးမပြုဘဲ အခြားအလုပ်အကိုင် အကြံအစည်
တို့၌အသုံးပြုပါမူ အလွန်တရာ အရေးပါ အရာရောက်လှပေသည်။ အနည်းငယ်မျှ
သော ပညာရှင်တို့သည် ဤအချက်ကိုသိလျက် အသုံးပြုကြ၏။ များစွာသော သူ
တို့ကား ဤအချက်ကိုမသိဘဲလျက်နှင့် အသုံးပြုကြ၏။ မည်သို့ပင်ဖြစ်စေ ဖြစ်ပေါ်
သော ဓာတ်အားကို လိင်ကိစ္စတွင် မသုံးဘဲ လမ်းလွှဲ၍အသုံးချမိသူတို့သည် စင်စစ်
အကျိုးခံစားကြရလေသည်။
သို့သော် လိင်ကြောင့်ဖြစ်ပေါ်သော ဓာတ်အားသည် လိင်နှင့်ပတ်သက်သော
ကိစ္စမျိုး၌သာ သဘာဝအလျောက် အသုံးပြုလိုတတ်သည် ဖြစ်သောကြောင့် ၎င်း
ဓာတ်အားသည် အခြားကိစ္စအတွက် လွှဲပြောင်းအသုံးချရာမှ မိမိစိတ်ကိုနိုင်နင်းဖို့
လိုလှ၏။ ရုတ်တရက်အားဖြင့် လွှဲပြောင်းနိုင်လောက်အောင် မနိုင်နင်းခဲ့လျှင်
တဖြည်းဖြည်း လေ့ကျင့်မွေးမြူပေးရ၏။ ထိုကဲ့သို့ လေ့ကျင့်ပေးရခြင်းသည်
ပင်ပန်းသော အလုပ်တခုဖြစ်သော်လည်း ခံစားရသော အကျိုးသည် အလွန်များ
လှသောကြောင့် အပင်ပန်းခံထိုက်ပေသည်။
လိင်တည်းဟူသော သဘာဝသဘောတရားကို နားလည်သူ အလွန်နည်းပါး
လှပေသည်။ လိင်တည်းဟူသော စိတ်သည် ရာဂနှင့် ဆက်စပ်လျက်ရှိ
သောကြောင့် လိင်စိတ် ပြင်းထန်ထက်သန်ခဲ့လျှင် ရာဂကြီးသည်ဟု ကဲ့ရဲ့ရှုတ်ချ
ခြင်းကို ခံကြရလေသည်။ စင်စစ်မှာ လိင်စိတ်ပြင်းထန်ခြင်းသည် စိတ်အား
ထက်သန်ခြင်းကို ဖြစ်စေနိုင်သည်ဖြစ်၍ ၎င်းကိုအလွဲသုံးစားမပြုဘဲ နေရာ
ကျအောင် အသုံးချတတ်ပါမူ၊ ကြီးပွားထွန်းကားခြင်းကို ဖြစ်စေနိုင်လေသည်။
ဆိုလိုရင်းမှာ
လိင်စိတ်ထက်သန်သော
လူတယောက်သည်
ထို
ထက်သန်သော စိတ်အားကို ကာမဂုဏ်ခံမှု သက်သက် အတွက် အသုံးမချဘဲ မိမိ

ကြီးပွားထွန်းကားမှုဆိုင်ရာ
အရာရောက်နိုင်လေသည်။

ကိစ္စများအတွက်

အသုံးချပါမူ

လွန်စွာအရေးပါ၍

တနည်းသော်ကား လိင်စိတ်ထက်သန်ခြင်းသည် စိတ်၏ တန်ခိုးထက်သန်
ခြင်းပင်ဖြစ်၍ ထိုသူသည် ၎င်းအတွက် ရှက်ရွံ့ ဖွယ်မရှိ၊ ခွန်အားကြီးသော
စက်ကြီးတလုံးကို ပိုင်ဆိုင်ရသော ပိုင်ရှင်ကဲ့သို့ နေရာတကျ အသုံးချဖို့သာလျှင်
တာဝန်ရှိပေတော့သည်။ သို့ရာတွင် ဤသို့ရေးသားခြင်းအားဖြင့် ကျွန်ုပ်တို့သည်
ရာဂကဲလွန်းသဖြင့် အလွန်အကျူး ကာမဂုဏ် ခံစားတတ်သော သူတို့ကို
ထောက်ခံအားပေးလိုသည်ဟူ၍ မမှတ်ယူသင့်ပေ။

ကမ္ဘာလောက၌
ကြီးပွားထွန်းကားလျက်ရှိသော
ပုဂ္ဂိုလ်ကြီးများ၏
အတ္ထုပ္ပတ္တိကို ဖတ်ရှုသည့်အခါ များစွာသော ကမ္ဘာကျော်ပုဂ္ဂိုလ်များသည် ဇနီးဖြစ်
သူကို ချစ်ခင်မြတ်နိုးခြင်းရှိ၍ ၎င်း၏အကူအညီဖြင့် ထွန်းကားသောအခြေအနေသို့
ရောက်ကြသည်ကို တွေ့ရှိရပေသည်။ တချို့သော မိန်းမတို့မှာ တိုင်းသိပြည်သိ
မဟုတ်ဘဲ လင်ယောက်ျားကို မထင်မရှား- ကူညီပေးခြင်းအားဖြင့် လင်
ယောက်ျား၏ အခြေအနေကို မြှင့်တင်ပေးနိုင်ခြင်းများကိုလည်း တွေ့ရှိရပေသည်။
သင်တို့၏ မိတ်ဆွေများအနက် အလားတူနည်းအားဖြင့်ကူညီပေးခြင်းအတွက်
ကြောင့် ကြီးပွားကျော်ကြားသော အခြေအနေသို့ရောက်ကြသူများကိုလည်း တွေ့
ရှိရကောင်း တွေ့ရှိပေလိမ့်မည်။
သို့ရာတွင် သတိပြုရန်ရှိသည်ကား၊ လိင်စိတ်ဓာတ်တည်းဟူသော စိတ်
အင်အားသည် ကြီးပွားထွန်းကားခြင်းကို ဖြစ်စေသော်လည်း ထိုလိင်စိတ်၏ အလို
သို့လိုက်၍ ကာမဂုဏ်စည်းစိမ်ကို အလွန်အကျူး ခံစားခဲ့ပါမူကား သေသောက်
ကျူးခြင်းကဲ့သို့ပင် ကြီးပွားရေးအတွက် အနှောင့်အယှက်ကြီး ဖြစ်စေနိုင်တတ်လေ
သည်။
လိင်စိတ်ဓာတ်နှင့်ပတ်သက်၍
ထူးခြားသော
အခြင်းအရာတခုမှာ
ယောက်ျားတို့သည် အသက် ၂ဝကျော် ၃ဝ အတွင်း၌ မိမိတို့၏ လိင်စိတ်ဓာတ်
အင်အားကို ကာမဂုဏ် ခံစားမှုတို့၌ အသုံးချတတ်ကြသည်ဖြစ်၍ ၎င်းအင်အား
သည် စိတ်ကူးဉာဏ် ဘက်သို့ မရောက်နိုင်သည်ဖြစ်သောကြောင့် ကြီးပွား
ထွန်းကားသော
အခြေအနေသို့
မရောက်နိုင်ကြပေ။
၄ဝ
ကျော်လွန်
သောအခါ၌မူကား ကာမဂုဏ်ခံစားခြင်းသည် အလိုအလျောက် ဆုတ် ယုတ်ခဲ့လေ
ရာ ထိုအခါမှစ၍ လိင်စိတ်ဓာတ်အင်အားသည် စိတ်ကူးဉာဏ်ဘက်သို့ ရောက်
သွားသည် ဖြစ်သောကြောင့် စိတ်နှင့် ပတ်သက်၍ ကြီးကျယ်သော အလုပ်ကြီးများ
ကို ဖြစ်မြောက်နိုင် ကြလေသည်။ ကမ္ဘာပေါ်တွင် ကြီးပွားထွန်းကားလျက် ရှိသော
ပုဂ္ဂိုလ်ကြီးများ၏ အဖြစ်အပျက်ကိုဖတ်ရှု ဆင်ခြင်သည့်အခါ အသက် ၄ဝ မှ ၆ဝ
အတွင်းတိုင် ရောက်သောအခါမှသာလျှင် ပြောပလောက်အောင် စတင်၍ ကြီးပွား
လာကြခြင်းကို တွေ့ရှိကြရပေသည်။ လိင်စိတ်ဓာတ် သက်သက်သည် ရာဂစိတ်

သက်သက်မျှသာ ဖြစ်ရကား ၎င်းသည် မုန်တိုင်းကဲ့သို့ အင်အားကြီးမားစေကာမူ
လည်း မေတ္တာစိတ်ဓာတ်နှင့် တွဲဖက်ခြင်းမရှိခဲ့လျှင် လေရူးတိုက်ခိုက်ခြင်းကဲ့သို့
အရာမရောက်ရှိဘဲ ရှိတတ်လေသည်။ ထို့ကြောင့် လိင်စိတ်ဓာတ်အင်အား
ကြီးမားသောသူပင် ဖြစ်လင့်ကစား မေတ္တာမျှတသော သူတယောက် မရှိခဲ့လျှင်
ထိုသူ၏ အပြုအမူတို့သည် အဓိပ္ပာယ်မရှိ အရာမရောက်ဘဲ ရှိတတ်လေသည်။
ရာဂစိတ်သက်သက်သည် ခွန်အားတမျိုးဖြစ်သည်ဟု ဖော်ပြခဲ့သော်လည်း
ထိုစိတ်ဓာတ်သက်သက်သည် နှစ်သက်မြတ်နိုးဖွယ်ရာ မဟုတ်ချေ။ အကြင်သူတ
ယောက်သည် ပြင်းထန်သော ရာဂစိတ်ဖြင့် ဖိစီးလျက်ရှိငြားအံ့၊ ထိုသူ၏
မျက်လုံးများနှင့် မျက်နှာထားတို့သည် ၎င်း၏စိတ်ကို ထင်ရှားစွာ ဖော်ပြလျက် ရှိ
ပေလိမ့်မည်။ နှစ်သက်ဖွယ်သော အဆင်းသဏ္ဌာန်ကို ဆောင်ခြင်းငှာမူကား မ
စွမ်းနိုင်ချေ။ ရာဂစိတ် သက်သက် မဟုတ်ဘဲ ချစ်ကြိုက် မြတ်နိုးခြင်းတည်း
ဟူသော မေတ္တာ စိတ်ဓာတ်နှင့် ပူးပေါင်းတွဲဖက်လျက် ရှိပါမူကား ထိုသူ၏
မျက်လုံးများနှင့် မျက်နှာထားတို့သည် ကြည်လင်ပြေပြစ်ခြင်းရှိ၍ နှစ်သက်
ဖွယ်ရာသော အဆင်းသဏ္ဌာန်ကို ဆောင်နိုင်ပေလိမ့်မည်။ ရာဂစိတ်သက်သက်နှင့်
ချစ်ခင်စုံမက်ခြင်းတည်းဟူသော မေတ္တာစိတ်တို့၏ ကွဲပြားခြားနားပုံကို သိ
နားလည်ရန် လိုပေသည်။ ရာဂစိတ်သက်သက်ဟူမူကား၊တဦးတယောက်သော
သူကိုပိုင်ဆိုင်လို၍ မိမိထင်သလို ပြုကျင့်လိုမှုမျှသာ ဖြစ်ပေရာ၊ မေတ္တာစိတ်
ဆိုသည်ကား ထိုသူအတွက်ဆိုလျှင် မိမိတတ်နိုင်သမျှ အနစ်နာခံလိုသောစိတ်မျိုး
အခါခပ်သိမ်း ပေါ်ပေါက်လျက် ရှိရပေမည်။ ဤစံချိန်အတိုင်းညှိနှိုင်း၍ ကြည့်ပါ
မူကား လင် နှင့်မယားအဖြစ်နှင့် အတူတကွ နေထိုင်ကြသည့် များစွာသော
လင်မယားတို့၌ ချွတ်ယွင်းချက်များကို တွေ့ရကောင်းတွေ့ရပေလိမ့်မည်။ စင်စစ်
သော်ကား တယောက်သော မိန်းမကို ရလိုမှု သက်သက်သည် မေတ္တာ မဟုတ်
သေးချေ။
တယောက်သော မိန်းမအပေါ်၌ မေတ္တာစိတ်ဓာတ် လွန်ကဲလျက်ရှိသော လူ
တယောက်သည် ထိုမိန်းမ၏ စိတ်ချမ်းသာမှုအတွက် အနည်းနည်း အဖုံဖုံ မနေမ
နား ကြိုးစားအားထုတ် ချေတော့မည်ဖြစ်ရာ ထိုကဲ့သို့ ကြိုးစားအားထုတ်ခြင်း
သည်ပင်လျှင် ကြီးပွားထွန်းကားခြင်း၏ အခြေခံဖြစ်ချေတော့၏။

ဤစာအုပ်

ရွှေဥဒေါင်း

(ဤ) စာအုပ်မှာ တဘက်သား အပေါ်၌ “ကျော” ရအောင် လုပ်ယူသော
နည်းမျိုးဖြင့် မဟုတ်ဘဲ လူအသီးသီး၏ သန္တာန်၌ ရှိတတ်သည့် ကြီးပွားရေး

မျိုးစေ့ကလေးကို အညှောက်ပေါက်စေပြီး အပင် ကြီးထွားအောင် ပြုစုပျိုးထောင်
ပေးမည့် နည်းမျိုးဖြစ်လေသည်၊
ကျွန်ုပ်သည် ၎င်းစာအုပ်ကို ဘာသာပြန်ဆိုရာတွင် ဗုဒ္ဓ အဘိဓမ္မာ အခေါ်အ
ဝေါ်များနှင့် တကွ စိတ်သဘာဝနှင့် ပတ်သက်သည့် ကိုယ်တွေ့ကလေးများကို
လည်း ရောညှပ် ဖြည့်စွက်ကာ ပြန်ဆို ရေးသားထားခြင်းဖြစ်သောကြောင့် စာဖတ်
ပရိသတ်က အရှေ့အရှေ့တိုင်း စိတ်ကူးသက်သက်ဖြစ်သည် ဟူ၍ပင် မှတ်ထင်
ယုံကြည်ကြလေသည်။ “အကြံဥာဏ်ဖြင့် ကြီးပွားအောင် လုပ်နည်း” စာအုပ်မှာ
ဦးနု၏ “လူပေါ် လူဇော် လုပ်နည်း (မိတ္တဗလဋီကာ)” စာအုပ်နှင့် မည်သည့်
ပညာရှိ ခုံရုံး၌ ဖြစ်စေ ယှဉ်ပြိုင်ဝံ့သော စာတအုပ် ဖြစ်ပါသည်။”

ဆရာကြီးရွှေဥဒေါင်း

တသက်တာ မှတ်တမ်းနှင့် အတွေးအခေါ်များ
တတိယတွဲ (စာ ၂၃၂)၊ ၁၉၆၁

ဤစာအုပ်တွင် စီးပွားရေးကို အဓိကထား၍ ရေးသား ထားသော်လည်း စာ
ဖတ်သူတို့သည် ခေတ်ဥာဏ်ယှဉ်ကာ မိမိတို့ ဆန္ဒ ပြင်းပြသောဘက်တွင်
အသုံးပြုနိုင်မည် ဖြစ်ရာ....
ကြီးပွားရေး
ပထမအကြိမ် ၁၉၄၅၊
အောက်တိုဘာလ

ပုံနှိပ်အမှာ
https://t.me/mmebooks

Notes
[←1]

တန်ခိုး၏ အခြေအမြစ် လေးပါးရှိသည်။

(၁) ဆန္ဒိဒ္ဓိပါဒ်

(၂) ဝီရိယိဒ္ဓိပါဒ်
(၃) စိတ္တိဒ္ဓိပါဒ်
(၄) ဝီမံသိဒ္ဓိပါဒ်။

